<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Jézusfaragó ember by József
Nyirő</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
/*  visibility: hidden; */
/*  display: none; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
}

.caption {font-weight: bold;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 73897 ***</div>
<div class="figcenter"><img src="images/cover.jpg" alt="Cover"
title="" /></div>
<hr class="chap" />
<div class="chapter"></div>
<p class="center"><span class="caption-150">NYIRŐ JÓZSEF</span></p>
<h1>JÉZUSFARAGÓ EMBER</h1>
<p>&nbsp;</p>
<p>&nbsp;</p>
<p class="center"><span class="caption">MINERVA · 1924</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2>HULL IMMÁR A FENYŐTOBOZ</h2>
</div>
<p>Völgyek torkában, patak mellett, tengő-lengő árnyékok, muló apró
fények közt húzódik meg az erdei szállás. Jó hatóra járás a
falutól. Farkasfogba eresztett gerezdes faház gömbölyü
fenyőgerendákból összenagyolva, magasüstökü zsendelyes kunyhó két
ablakkal, keskeny ereszettel.</p>
<p>Mellette rozzant pajták, szénacsűrök, beromladozott tetejü
odrok, baromnak vert borókatövis körök. – Itt él a zsellérsorba
került szegény ember elhagyottan, a maga külön örömeiben és
sírásában.</p>
<p>A hegyek felnyomultak az égi jelek szomszédságába és aranytűzbe
borítja a vállukraemelt rabonbán, a nap. Borongó felhőket, reszkető
ködöket hordozó magas és súlyos kőhomlokok a keskeny vizfolyások
fölé tornyosulnak. Óriási fáknak, sűrü bokroknak szövedéke minden
oldalon. A vágásokat virág foltozza eleven színekkel, mintha
széttépett piros, fehér madárkák pihetollai lebegnének az avar
zöldjén.</p>
<p>Jártkőt emberek beszélik, hogy szörnyüséges hegyek vannak
másfelé is, de – ott suvadjanak meg – azokban elvadul az ember,
havasi betegség lepi meg.</p>
<p>Ez a havasi betegség primitiv formája az ösztönöknek. A
szénánhálástól és erdők terhességétől telített ősparaszt vágy, mely
csendes morgással várja magára a sötétet. A lapos homlok tudása,
mely nem terjedhet a tiz ujjon tul s a juhtej müvészete. Kutyarágta
füstös ajtók megett laknak. Ormótlan, féreggyanus, alig mosakodott
lények, kiknek a gondozatlanságtól sárgák a fogai, mintha hullába,
vagy halott népek viaszgyertyájába haraptak volna. A vegetativ élet
hülyéi, kik lustaságukban lyukat ülnek a földbe. Megkuporodnak a
lopott holmi felett, a fényes pénzt vigyorogva számlálják át egyik
markukból a másikba. – Rendesen tulszaporítják magukat. Az
ibolyaszinüre csipett nyaku gyermekek a szalmán vánnyadoznak. A
sárga penészasszony merészen rántja térdei közé a forró fazekat,
hogy gőzében elborultan fürödjék az örökkön éhes vágy. Ezer hely
van, hol a széldöntés lejtőjén megülnek a vadak és sokáig
visszamarad az átható szag. A ferdénjáró emberek világa ez, a havas
nyomorultjaié.</p>
<p>A természet csak látszólag kedves. Valójában ádáz és gyilkos,
minden gyengét elnyom és megöl, az erős embert még sulyosabbá
teszi. Az ilyen erdei szállásokon vaskos és egyszerü <span class=
"pagenum"><a name="Page_4" id="Page_4">-4-</a></span> dolgok
folynak. A fák közt járó minden székely koponya más törvényektől
fénylik az ágtetők alatti félhomályban, amit nem határol el sem
kereszt, sem fegyver.</p>
<p>A patakon avult, fekete, moszatnyálas özönfa akadozott fenn.
Rajta szitakötő ingadozik. Szereti, hogy a víz a fával együtt
ideoda siringeti.</p>
<p>Ember sehol.</p>
<p>Egyszercsak a meredek oldalon hangos baromcsendesítő hóhahóval
leereszkedik egy szekér.</p>
<p>Idős ember üti fel az ostornyelet a tehenek előtt, hogy helyben
maradjanak. Félig sírbarokkant, törpe alak. Hunyorgó szemei alá
véres kört von a vénség, a szakadozott pillák be se fedik teljesen.
Mérgesen tekintget az erdei szállás felé. Totyakos harisnyáján a
piros sinór feslett, rojtos és piszkos. Az ellenzőrészek
kiszakadoztak, a szíj vége szomoruan csüng alá, mint a csiksomlyói
barátkorda.</p>
<p>Eltelt annak az ideje, mikor híres dullók aranylikat, csattot
verettek a harisnyaszíjra, paszománttal meghányatták,
gyöngyszemekkel meghullatták. A legénfiak azonkívül ezüstbojtos
csapót eresztettek a végébe, királyleány kilenc sárga hajszálával
összefonva.</p>
<p>Az ezüstkender s a királylányok megritkultak, a mód csúnyán
meghanyatlott, a nadrágszíján az utolsó likhoz értünk.</p>
<p>A tehenes ember bedörget a szállásajtón.</p>
<p>– Uzon Farkas állj elé, ha mersz!</p>
<p>A hetykén vetett szóra semmi mozdulat. Kis kémlyukat határol a
kezével a szemének az ablakon. A ház üres. Legénykedve a rengeteg
felé bődül az öreg.</p>
<p>– Uzon Farkas, te kászonyi tolvaj!</p>
<p>Kérkedő állásban vár.</p>
<p>Settenkedő, alkonyati árnyékok kelnek útra. A madarak pittyenve
szállanak le a levegőből a fákra, földre, szirtrepedésbe. A
marhajárás távoli ösvényein cammog a jószág.</p>
<p>Ujra megismétli a számonkérő hivást.</p>
<p>– Uzon Farkas, jere hogy feszítselek fel!</p>
<p>Rekedtes hang zúg vissza később, hogy szinte sűrűbbé válik a
levegő tőle. Uzon Farkas galyat recsegtetve ereszkedik le.</p>
<p>Magas, erős ember, munkára vetkőzve. Érzéketlenül szilárd és
elvetemülten nyugodt.</p>
<p>– Apró szóval es megjárná a beszéd – dörgi.</p>
<p>– Micsináltál a leányommal te, te, – pattog a vénember.</p>
<p>– Láthatta, ha szeme van.</p>
<p>A szekérre tekint Uzon.</p>
<p>– Szedje a perefernumát, – látom azért jött – s arra hágón
<span class="pagenum"><a name="Page_5" id="Page_5">-5-</a></span>
ki, lűtőn bé, de osztán futtába, mert kijedet es hamar elnégyelem,
ha sokat szokotálódik.</p>
<p>Az ajtón furfangos fa-zár van. Rovások, lyukak özöne rajta.
Érti, aki csinálta.</p>
<p>Uzon érti, de most mégis betaszítja siettében és dobálni kezdi
ki rajta a tarkafejű párnákat. Feldobja a varrógépet, az ösztörüről
hozzáveri a cserépedényt. A falról undorodva leöleli a tarkaszőttes
rokolyákat. Sifonyérnak lábatörik, úgy dolgozik. Végül
csufondárosan lenézi a tehénkéket.</p>
<p>– No most ződágazza fel a bogarait s ahajt, mint a fergeteg
kifelé az életről, akar mozsika szóval, akar anélkül.</p>
<p>– Hát a leánka? – követeli az öreg.</p>
<p>– A leánka nem perefernum.</p>
<p>– A gyermök az anyáé törvén szerént – jogászkodik az öreg.</p>
<p>– Csak legyen türelemmel, – rikólt Uzon a nagyothalló ember
fülébe. – Törvén nékütt es megjő mahónap. Ahogy én azt a zsandárt
nézem, nem hatta anélkül. Eleget megportyázták a házamot.</p>
<p>A szekér oldalán fejsze galandozik a lajtorja vaskarikájába
fűzve. Az öreg azt szemléli.</p>
<p>– Lennék csak a régi erőmben.</p>
<p>Az esze több, mint az ereje. Elindítja a szekeret. Uzon Farkas
csakazértis megsérti.</p>
<p>– Ájonsza meg! Anyósom hagyatékát ittfelejtette.</p>
<p>A vénség a tehén szarvának kap.</p>
<p>– Hó te! – Mi bajod anyósoddal?</p>
<p>– A szekér mehet – inti Uzon. – A lelkire vegye kied, hogy a
fejérnépvel úgy kell bánni, mint a tojásval. – Egyebet nem is
hagyakozott anyósom.</p>
<p>– A kirisztus – – dülöng tovább a szekér.</p>
<p>A fenyőcsúcsok friss zöld hajtása belesodródik az akadálytalan
magasságokba, a gyantás, fűszeres levegőhullámok közé. Az ágak közt
a víg létnek dala ver át, valósággal trillázva gyöngyözik a
fatörzsekhez verődve. A hegyek rózsás ködből szőtt zekéket
viselnek.</p>
<p>Uzon Farkas görbe gerinccel visszaindul az ösvényen a kis lánya
után és hogy a jószágot hazaterelje. Útjában gombát fordít fel. A
törés helyén s az éles, számtalan sugarak közt tejgömböcskék
remegnek. Ingó-bingó mókusok ébenfekete virágmag szemekkel mellső
lábukban gyönyörködnek, fenyőtobozzal harangoznak. Majd a sűrübe
menekülnek az Uzon zajára, ki aggodalommal fontolgatja, nem lett
volna-e jobb a gyereket a faluba ereszteni. A leányka beteges,
gyönge és csak nyűg a nyakán. <span class="pagenum"><a name=
"Page_6" id="Page_6">-6-</a></span></p>
<p>Csakhamar elszéled az éj. A havasok vén tanácsurakká lesznek,
kik észrevették országgondjukban, hogy a dombok mély bánattal
lábukhoz omoltak.</p>
<p>A gyerek látja az üres házat, megérti az árvaságot. Öt-hat éves
pöttöm teremtés. A vak és néma sötétségben csendesen sírni
kezd.</p>
<p>Apja kihozza a sajtár tejet. Kínálja. A gyerek szepeg és fél.
Uzon belül sötét, indulatos, de mégis ajnározza.</p>
<p>– Csinálok hónap osztovátát, zergős sulykot, csak ne búsulj
lelkem.</p>
<p>A gyerek könnyesen felragyogott.</p>
<p>– Hát kicsi vetőllőt?</p>
<p>– Azt es.</p>
<p>– Hát veres guzsalyt?</p>
<p>– Még azt es.</p>
<p>Ha fiu lenne, most faökröt, szekeret, festett jármot, rigófiát,
kalitkát, madártojást ígért volna.</p>
<p>– Mert a gyereknek játék kell, – bölcselkedik magában.</p>
<p>Hogy fog ennek megfelelni. Feje lekonyult. Ha medvét kellene
lehoznia puszta kézzel a málnavészből, könnyebben megtenné, de
játékot teremteni, angyalszárnyból tollat tépni – hogyan kell?</p>
<p>A leányka ettől kezdve felpendült. A legelőn az ökröknek
dicsekedett.</p>
<p>– Kapok kicsi vetőllőt, osztán osztovátát.</p>
<p>A nagy fehér állatok közt ténfergett, játszott és az ökrök
gyöngéden őrizték. A lenyomott füvet kiették a lába alól anélkül,
hogy a könnyű test észrevette volna. Embert, állatot
összetipranának, ha kis pásztoruk fölsikoltana.</p>
<p>Néha ráült a legelő állat fejére, de kitárt karocskái nem érték
el a szépen hajlott szarvak fekete hegyét.</p>
<p>Az ökörfejről körülnézve világlátása nem lehet nagyobb, mint egy
kerek virág karikája, mely az emberi terhek felett öntudatlan,
boldog súlytalansággal lebeg. Az az életzaj is, mit a földön ver
bizonytalan és elenyészett, vagy még érthetetlenül nyugszik benne,
mint a zúgás a fában.</p>
<p>Így látva ki hinné, hogy ez a semmi kis leányka, ez a
tarkarongyos félmeztelenség, kiéhezett szegénység már ivott az élet
mérgezett kútjából. A borzalmak látásra kényszerítették korán és
sokszor nyöszörgött a fertőzött szalmán. Sejtelmekben élő lénye már
ilyen hamar rettentő titokba zárult.</p>
<p>A kicsi vetőllő, – a szíve sötét fátylat sző fölébe.</p>
<p>Az alkonyban meglebeg a fák levele.</p>
<p>Uzon Farkas megfelelő fát keres a játékportékához. Semmi
<span class="pagenum"><a name="Page_7" id="Page_7">-7-</a></span>
kedve hozzá. Emlékei keserítik. A cifra holmit már mind megcsinálta
legénykorában a szeretőjének.</p>
<p>– Osztováta, veres guzsaly, istenharagja – dörmögi.</p>
<p>Kényelmetlenül szélesremozdítja a száját, de látható erővel
ismét összezárja. Elfakul, dacol, megátalkodik, élete oduiban
titkok villognak éhesen. A lelke didereg és visszavonja a kezét a
játéknakszánt fától.</p>
<p>Leül és sokáig emészti magát, mint a róka a mérget vérző
nyelvvel.</p>
<p>Az erdők mélyén már árnyékalakok, suttogások ébredeznek. A
szakadékok ásítanak. A fák reszketve, borzongva csapkodnak ágaikkal
a rémek felé. Érthetetlen zavar, buta félelem rázza. Panaszok
sírnak, szaggatott, darabos mozdulások neszeznek.</p>
<p>– Mi az! – rémül Uzon Farkas.</p>
<p>Születnek a kisértetek.</p>
<p>A különös szürkeségben minden torzalakot ölt.</p>
<p>Az ágakból, bütykökből, göcsökből sutafejű, sötétszínű,
szabálytalan, beteges korcsalakok szövődnek. Háromujju,
töröttnyaku, süvegfejű, madárcsőrre hegyezett apró szörnyek. Babona
fiai, földevők, erdőszélen ágon ülők és szemnélküliek, tudatlan
ijedségből táplálkozó, álomnehezítő rémek kárhozatos gesztussal.
Csak a kénszag hiányzik.</p>
<p>Asszony meg ne lássa, gyermek fel ne sírjon!</p>
<p>A leselkedő omladékok, megrémítő, siket szálfák, alattomos
patakok, a sötétség láncával kerített erdő kisértettombolása nem
ijesztette meg Uzon Farkast. Szokva volt hozzá. Erősebb is volt és
szembe fordult.</p>
<p>– Felgyújtom az egészet.</p>
<p>Haza botorkált. Az asszony miatt nem birta rászánni magát, hogy
játékot tervezzen.</p>
<p>A szálláson a kisleány félelmében elszunnyadt. Ráterített egy
tüzön, földön megviselt, kopott piros csergét. Fogta a kését és
gondolkodva zsendelyt kezdett hornyolni.</p>
<p>Kívűl még mindig vergődtek az erdő fantomjai.</p>
<p>Az alvó gyermek arca lázas fénnyel égett. Izgatott
lélekzetvétellel pihegett a nyitott cserepestűzhely világánál.
Hirtelen felült álmában, apjára merevítette a tekintetét,
felsikoltott és visszaesett piszkos vackára.</p>
<p>– Megijedt valamitől – morgolódott Uzon.</p>
<p>Csitítgatta, csak onnan a kis székről.</p>
<p>Mégis félredobta a zsendelyt. Cseréptányért kotort elő. Öntött
fenyőszurok volt benne csepübéllel. Meggyujtotta a primitiv lámpát.
Síma gyertyánfadarabot választott, lapos ácsplajbászt kerített és
kirajzolta a játékvetőllő kedves határait. <span class=
"pagenum"><a name="Page_8" id="Page_8">-8-</a></span></p>
<p>Ügyes famunkás volt.</p>
<p>Pitymalatra kész lett a hajóforma játék, oldalán faragással
cifrázva és a kis guzsaly is. Ökölnyi csepű rajta. Letette füstös,
goromba gyöngédséggel az alvó gyermek mellé.</p>
<p>Maga lekönyökölt az égő szuroktányér mellé. Csontos, tatáros
arcára könny cseppent. Egyébként érzéketlen, dúrva parasztnak
látszott, ahogy fertájórára elnyúlt a fenyődeckaasztalon.</p>
<p>A fáktól az ablakig kékesen, hűvösen, gomolyogva, vízpárákkal
szentelt fénnyel virradott. A nyílások, ágak köze is megtelt
lassanként. A színek madárkiáltáskor ébredeznek.</p>
<p>Azonmogorván felült.</p>
<p>Az ágy bontatlan, a ház feldúlt, az ablak tompa világosságában
feltünedezik piszok, nyomor. Elvert felesége szitkai egy szál
ingben kuporognak a szögletekben.</p>
<p>A férfi szétkotorja a hamut, gyújta a tüzet. Gyerekén
vizsgálódik.</p>
<p>A kislányt hevesség, gyors lélegzés, testreszketés kinozza.
Vacog a foga is. Az érintésre megrezzen félénken, ébred és
tájékozódik. Meglátja a játékot. Magához szorítja a kicsi vetéllőt
s a guzsalyt.</p>
<p>Uzon elfordúl, lágyan kilép az ajtón, mintha csendre intené a
felkelő napot.</p>
<p>Fejéshez lát, de nyugtalan. Sürgősen jön vissza a fehéren ködlő
tejjel. A tehenet csak megcseppentette.</p>
<p>– Egyél lelkem.</p>
<p>A gyerek fáradtan rázza a fejét.</p>
<p>– Nem istálok.</p>
<p>Uzon erőlteti, vigasztalja, ül mellette komoran.</p>
<p>A jószágot a legelőre kellene verni, a gyereket nem hagyhatja
ilyen betegen. Tőkét is kellene faragni. Maholnap kijönnek a
számbavevők. Az asszonyra gondol. Most jó volna.</p>
<p>– Csakazértsem.</p>
<p>Csergébe takargatja a leánykát, ölbe veszi. Karocskái nyakára
fonódnak, feje apja homlokára hajlik a füléhez. A pokol kulcslyukán
hallgatkozik.</p>
<p>Le se tette többé az öléből.</p>
<p>Hordozta csordaőrizni, kaszálni, gerendát faragni. Ágból, fűből
ágyat vetett bokor tövébe, vagy fához támasztotta gyönge hátát.
Gyógyitotta tűzzel, vadgyümölccsel, virággal, madárszóval, minden
erdei jóval. Hiába igért neki ünnepi gúnyát, kis csizmát,
pántlikát, gyermekizgató nagyszerűségeket. Lenhaját simogatta, a
beteg harmatot türülgette homlokáról. Az elnehezedett szemek ettől
sem lettek fürgébbek, feje rágyöngült a vállára. <span class=
"pagenum"><a name="Page_9" id="Page_9">-9-</a></span></p>
<p>Napokon át őrizte embertől, haláltól. Nem tágított mellőle.</p>
<p>Leste az ösvényeket, hogy jönnek-e az emberek a tőkét átvenni.
Azok pénzt hoznak. Ötven krajcárjával fizetik darabját.</p>
<p>A legelő jószág a fák közé szóródva delelt.</p>
<p>Végre őt kiáltották. A gyerek aludt. Ott kellett hagynia.
Zekéjét a nap ellen védőleg állította.</p>
<p>A gerendák átvételénél baj volt. Méregettek, számitgattak s az
idő telt. A szóváltásban el is feledte a gyermeket.</p>
<p>– Két peculát szálankint lehúzunk, mert nyolc cól hibázik, –
akadékoskodtak a gazdák.</p>
<p>– Nem cólra vót az egyesség. Osztán itt vőgye van a fának, ezt
esment ki kellett ejteni.</p>
<p>Csak létrejöttek egymással, Uzon a repedezett tenyerét
nyujtotta, hogy átszámolják a pénzt. Bángóba fizették, az ezüst
pénzt szépen kikerülgették az ujjaikkal.</p>
<p>Uzon egy koronás papirt kinyálazott a többi közül.</p>
<p>– Ezt cseréljük meg.</p>
<p>– Azt mért?</p>
<p>– A leánkának.</p>
<p>Egymásra hunyorogtak a gazdák. Szamárember ez az Uzon. Ekkora
pénzt nem hánynak gyermeknek. Mégis megtették.</p>
<p>Ekkor szörnyű és sok állatbődülés harsant fel, mint mikor medve
lepi meg az ökröt. Felugrik a nyakára s úgy nyomorítja meg. Vad
igézetet vert a kilátón.</p>
<p>– Valami baj van.</p>
<p>Uzon rohant a zuhant fák, heverő sziklák, csonka tönkök
között.</p>
<p>A gyerek halott volt már a piros csergén.</p>
<p>Halálküzdelmét könnyen oldhatta meg. Egy pillangó rászáll az
örökkévalóság falevelére és nehány szárnylendítéssel egyensúlyozza
magát rajta. Ennyi az egész.</p>
<p>Az ökrök körbeverődtek körüle. Szagolták és tompán bömböltek,
vörösretágított szemekkel. Szarvuk összecsattogott. Az állati
ösztönnek ez a megnyilvánulása nem ritka a havason.</p>
<p>Uzon Farkas lihegve verte szét a csordát. A borzalmas állatfejek
iszonyatra tartva nyugtalankodtak, fehéren bámulva, szilajul, a
férfi lábnyomára szegzett szarvakkul szántották az ösvényt.</p>
<p>A tőkeosztó emberek elborzadva nézték az ős, halotti pompát.</p>
<p>Úzon számba se vette az egész világot. Dologhoz látott.</p>
<p>Fürészelt, gyalult. Ujra elővette a lapos ácsplajbászt és
reszketve rajzolgatta az elhunyt gyermek rövid határait a deckán.
Ködös szeme előtt sokszor elgörbült a fekete vonal. <span class=
"pagenum"><a name="Page_10" id="Page_10">-10-</a></span></p>
<p>Csak akkor szepegett, szipogott kissé, mikor egyik felől a kicsi
vetőllőt, másik felől a veres guzsalyt tette melléje.</p>
<p>Aztán őrt állott, míg mindenestől elmerült a sötétségben.</p>
<p>Nagy későre síró árnyék suhan be az ajtón. Az anya.</p>
<p>Uzon nem szól, csak a szuroktányért gyújtja meg a kis lány
fejéhez. A cserepesbe is tüzet tesz, a csüngő kormos láncra
felakasztja az üstöcskét a vízzel és tovább bámul.</p>
<p>Inge szétnyílt. Bozontos mellén játszik a cserepes lángja szép
vörösen.</p>
<p>Szívének fekete sugarai most változnak pirosra.</p>
<p>A hallgatásban koppan a háztetőn valami. Felpillantanak.</p>
<p>A ráhajló szép fenyőfáról lehullott egy toboz. Semmi más. – Csak
egy kicsi toboz.</p>
<p>Csakhamar megérkezik a vénember is. Morog, sóhajt a kis
halottnak, aztán csendes csoszogással ő is beűl a góc alá a veje
mellé. Szenet kotor, a tenyerén mérlegelve a pipára teszi, görbén
gunyasztva hallgat, míg feje, az igazság örvénye elszenderedik a
húnyorgó zsarátnok felett.</p>
<p>Az élők szájvonala elhalványodik a némaságtól. Időnként koppan a
háztetőn a hulló fenyőtoboz.</p>
<p>Közeledik Szenmiháj napja. <span class="pagenum"><a name=
"Page_11" id="Page_11">-11-</a></span></p>
<div class="chapter">
<h2>A VÉRLÁTÓ LEGÉNY</h2>
</div>
<p>Az őshagyományokhoz tartozik ez a különös csengésü szó abból az
időből, mikor nem egy, hanem hét Boldog-Asszonyt tiszteltünk,
magyar nevezetü csillagok alatt aludtunk és dalt énekeltünk a
Földről, melyben benne volt a mindenség összhangja. A pogány-hunn
szertartások hálazengő dala volt, a világteremtés látnoki tudásából
megalkotva olyan fokozattal, amely két fűszál összesurlódásának
könnyedségétől kezdve a világkataklizmák zordságáig mindent
egyesített magában.</p>
<p>Babonás borzongás lep meg, ha csak ki is ejtjük: <i>Vérlátó
legény</i>. A keleti fajoknak a lét és nemlét kérdéseit
törvénybeosztó elképzeléseinek egyik formája, a szántóvető
mitológia természetfölötti erejű papja lehetett valaha a Vérlátó
Legény. Majdnem teljesen elmosódott az emlékezetben, de a mi
falunkban ma is őrzi a Vérlátó-család.</p>
<p>Arról hires familia, hogy vala egy szép leánya. Az ősvallásban
lehettek táltosok, különféle Látók, Rémlátók, Vérlátók, Széplátók,
de ilyent, mint ez a leány, egyikük se látott.</p>
<p>Kölyökkoromban hallottam azt is, hogy ha esténként az ablaküveg
elhomályosodik, kivül Tévelygő-Lélek didereg. Hajdanában ez is
vallási igazság volt. Abban az igazságban én is bizonyos vagyok,
hogy valahányszor a Vérlátó-ház ablaka elhomályosodott, benn a szép
leány mindig elpirult; ami rendesen igy van más vidéken is, ahol
Bolygó-Lelkek járnak.</p>
<p>Ezek után nyilvánvaló, hogy a bolygó-dogmát fehérnépek találták
ki, de csak most tudom, hogy mi rejlik a vérlátó igazságban, melyet
az idő eltemetni, ember elfeledni nem tud.</p>
<p>Azt tartják, hogy a virágok a föld leggyöngédebb gondolatai.
Mindenik a megvalósult szeretet.</p>
<p>És ma kételkedem ebben.</p>
<p>Az első érzés melegségével és hiszékenységével a
Vérlátó-leánynak nyujtott első piros virág meggyőzött, hogy a
rólunk lekeresztelt vén misztérium mégis bennünk lappang.</p>
<p>Ma is elborzadok, ha rágondolok.</p>
<p>A szép leány a virág láttára halálosan elsáppadt, vonásai
eltorzultak, a szeme megtelt könnyel, reszkető kezével meg se
érintve tiltakozott.</p>
<p>– Nem. Vidd el. Ne is lássam.</p>
<p>Panaszosan hozzátette: <span class="pagenum"><a name="Page_12"
id="Page_12">-12-</a></span></p>
<p>– Cak így szeretsz te engem?</p>
<p>És kevés belső küzködés után, menten, erőszakosan átalakulva,
haragtól lobogó alakkal, büntető gőggel, engemgyülölő gőggel,
jóvátehetetlenül elutasított.</p>
<p>– Sohase lássalak többé!</p>
<p>Bús fővel kutattam, kérdeztem, hogy miért gyűlöli a
Vérlátó-kisasszony a piros virágot.</p>
<p>– Már az is vérlátó, mint a báttya, – ijedeztek a népek.</p>
<p>– A báttya?</p>
<p>– Kaszáláskor volt az első vérlátása az úrfinak – kezdette végre
egy atyafi, mint valami államtitkot.</p>
<p>A szilárd hitnek erejével, a székely szónak szépségével előbb
részletesen leirja a réti kaszálást, hogy szinte látni lehet a
testek nekifeszülését, amint lassan közelednek a hajnali
derengésben csillogó vizhez, mintha ismeretlen szertartást
végeznének, vagy a csillagok fiai volnának, kik lehullott társaikat
temetik serényen. Az utolsónak alakja még elmosódik a párás ködben,
de a felhők már a kelő nap fényében remegnek, mint a földöntúli
élet kinnfeledett szines ruhácskái, A rendet vezető legény a
kaszatörlő füvet szálankint lábaihz hullatja. Kedves, édes játék ez
is, szerelmi babona, leányigéző gondolat, forrótestű legények
kitalálása. Az emberek nézik a Nap-szakállát, a hegyekre rézsutosan
hulló sugarakat, ami megjósolja az esőt. A földnek nagyszerű
nyugalmán elszótalanodva visszahaladnak, hogy ujrakezdjék titkos
mozdulataikat.</p>
<p>Vérlátó Béni egyszer csak meghanyatlik és kiáll a sorból.
Mosolyogva hagyják el a többiek. Eszre se veszi. Fontoskodva,
tétován elindul az öligérő fűben, belehajlik, nézi, vizsgálja.</p>
<p>– Aki Istene van, – kiált borzadva, – hiszen itt szörnyü sok a
vér.</p>
<p>A férfiak eldöbbennek. Az apja rászól.</p>
<p>– Mit beszélsz?</p>
<p>– Tele van vérrel a rét.</p>
<p>Rettenve szaladnak oda, de vérnek nyoma sincs sehol. Tiszta és
ártatlan a rét.</p>
<p>– Hol látod itt a vért?</p>
<p>Béni leszakít egy marék piros mécsvirágot, eliszonyodva
mutatja.</p>
<p>– Hát ez mi? – Friss vér! Bizony Isten friss még!</p>
<p>A férfiak a kiizzadt, sápadt legényre tekintenek, kinek
szemeiben lobog s mint tűzbeborult kicsi ház ablakain, kiizzik a
megközelíthetetlen titok.</p>
<p>– Szent Isten! – mondják halkan.</p>
<p>Apja kemény mozdulattal megrázza a fiut. <span class=
"pagenum"><a name="Page_13" id="Page_13">-13-</a></span></p>
<p>– Béni! Béni fiam!</p>
<p>Könny facsarodik a szemébe, komoran maga elé néz, kérleli
szomoruan, megfogja a kezét. Csendesen mennek egymásra támaszkodva.
Nincs miért sietniök. Pihegve fáradtan viszi életének roncsát,
meghalt lelkü fiát. Viszi komoran, szót se ejtve, elszorult mellel,
félelmes erővel, lehanyatlott büszkeséggel. Átvezeti hallgatagon a
véres füvek között és csak néha rivall rá az Istenre, de az Isten
nem felel s a füvek is hallgatnak róla, hogy honnan kapták a vért,
szörnyü terhüket.</p>
<p>Zárkózott, csendes ember lett aztán Vérlátó Béniből. Semmi
rendellenesség nem látszott rajta. Széparcu, hatalmas termetű fiu
volt. Ritkán és keveset beszélt. Nem tudták, vagy csak elferdítve
ismételtek valami különös zavart gondolatokat a vérről és virágról.
Sejteni se lehet, hogy miben volt a meggyőző ereje, de elhitték
neki és tisztelték, féltek tőle, mert természetfölötti erőket
sejtettek benne.</p>
<p>Ekkora ostobaság láttára felkacagtam.</p>
<p>– Tébolyodott ember szavainak hogy lehet hitelt adni? Közönséges
babona az egész.</p>
<p>Az urak vállat vontak rá.</p>
<p>– Minden babonában van valami.</p>
<p>Az orvos azt felelte:</p>
<p>– Engem már hivtak olyan beteghez, kinek semmi baja se volt.
Bibliát imádkozott, és kijelentette, hogy alig van egy órája hátra.
A mondott időre meg is halt.</p>
<p>A pap igy válaszolt.</p>
<p>– Istennél semmi sem lehetetlen.</p>
<p>A jegyző odamódosította véleményét, hogy:</p>
<p>– Szamár vagy öcsém ehhez.</p>
<p>A falusi nép nem is köszönt, de nekem csak a leány haragja
fájt.</p>
<p>Rajta nem csodálkoztam. Neki az én piros virágom eszébejuttatta
a megrázó tragédiát. Ezért nem nézheti a piros virágot. Ilyen
borzadályokra hajlamosak a gyengeidegzetü nők. Durvaságnak
tartotta, hogy a ránézve szörnyü emlékü jellel megbántottam. Nem
sejtette, hogy ismeretlen előttem a megrázó történet. Majd ha nem
lesz annyira fájó az érzékenysége, jóváteszem.</p>
<p>Pár nap múlva kis gatyás fiu dobálni kezdi délután az
ablakomat.</p>
<p>– Nem takarodsz el? – riasztok rá, de a kölyök némi orrszippogás
után felmutat egy írást és jelenti, hogy:</p>
<p>– A küsasszon azt mondta, hogy ne szóljak ki küldte, csak vessem
be az ablakon,</p>
<p>Reménykedve bontom fel a levelet. <span class="pagenum"><a name=
"Page_14" id="Page_14">-14-</a></span></p>
<p>Felül a papiros fején nagy betükkel – egy „<i>Mégis!</i>“</p>
<p>Alatta szaggatott, néhol összefüggéstelen sorok.</p>
<p><i>– Tudd meg!</i></p>
<p><i>– Igaz a vérlátás,</i></p>
<p><i>Mert:</i></p>
<p><i>A vér nem mulik el soha.</i></p>
<p><i>A vérnek kútja Isten szive, de a kiontott vér oda vissza nem
térhet. A földben van és nem válik soha porrá, csak
átalakul.</i></p>
<p><i>A vér szent és megbocsáthatatlan.</i></p>
<p><i>A föld vérből és emberből való kenyere az emberiségnek. Ez
termi a virágot, a virág pedig nemzi a vádat az ember
ellen.</i></p>
<p><i>Mert:</i></p>
<p><i>A virágot a jajszó űzte a földre.</i></p>
<p><i>A virág a vér vádlevele, a gyilkosság elleni
rémület-szó.</i></p>
<p><i>Az örökös szomoruságnak gyámoltalan jelei ők.</i></p>
<p><i>A halál koldusa lett a virág.</i></p>
<p><i>A halottak árváinak nevezem, kik piros fejecskéjüket nyujtják
kegyelemre. Ezek a piros virágok. A fehér virágok már halottak, kik
nem értenek meg bennünket.</i></p>
<p><i>A virág a vér történelme.</i></p>
<p><i>A vérlátás igaz.</i></p>
<p>A vér és virág evangéliuma volt ez az írás.</p>
<p>Akkor nam hittem, csak mélységesen elszomorodtam.</p>
<p>El se búcsúzhattam, pedig évekre elhozott a sors. A bolond
jóslásokat elfeledtük. En is, az emberek is.</p>
<p>Pedig a vérlátók rendje csakhamar kiujult a földön. Most is
mindennap bejárják a piros virágos réteket. Ma itt, holnap ott
suttognak el egy-egy vérző gondolatot és sírva, nyögve borul le
előttük az emberiség.</p>
<p>Már elhisszük, hogy a vér szent.</p>
<p>Valljuk, hogy elapadhatatlan.</p>
<p>Hirdetjük, hogy boszulatlan nem marad és mégis a gyűlölet az
átokkal párzik a háztetőn.</p>
<p>Ujra tévelygő lélekké lettem a saját ablakom alatt őrködve és
könnyemtől homályosodik el az ablaküveg, ha betekintek rajta.</p>
<p>Benn a magunk szegénységünkben mosolyog a „<i>boldog
asszony</i>.“ Fiacskáját magáhozemelő, halkan daloló édesanya
már.</p>
<p>Fejük fölött remegve sóhajtom bele immár én is a hunn
himnuszba:</p>
<p>– Föld! – Föld! – Te emberiség kenyere. Ne add, hogy piros virág
legyen belőlük.</p>
<p>Elgondolkodó lélekkel munkámra sietek.</p>
<p>Virrad.</p>
<p>A nap szakálla már elöntötte a hegyeket. <span class=
"pagenum"><a name="Page_15" id="Page_15">-15-</a></span></p>
<div class="chapter">
<h2>FÖLDIG LE SZÉKELY.</h2>
</div>
<p>Kéteszü, klánéták mellett régen lakodalmazó, kalákákon táncoló
szilaj emberarisztokrata, szép fehérnépek lovagja, rímes beszédüek,
faóracsinálók, művészek, szenvedélyesek és erősek,
édesanyakezétcsókolók, harangszóra kalapotlevevők utóda, állandóan
a kapuban pipázó drága Ádám bátyánk.</p>
<p>Folyton incselkedtünk vele.</p>
<p>– No öreg. Új főispánt kaptunk, – kezdi valamelyik.</p>
<p>– Ki az? – böffentett egy adag füstöt.</p>
<p>– Irtózatos szigorú nagy úr az, Gróf.</p>
<p>– Majd megnézem – nyugtatott meg.</p>
<p>És megnézte. Gyalogolt érte husz kilométert.</p>
<p>– Fűzy Ádám vagyok. Negyven évig jegyző. – Pár éve csapatott
nyugdíjba az az akácfára való főszolgabiró.</p>
<p>– Mi tetszik öreg? – fanyalodott tiszteletre a fehér alak iránt
a gróf.</p>
<p>– Kiváncsi voltam rád méltóságos ecsém. Tiszteletedre
jöttem.</p>
<p>A főispán, kissé mulatva rajta, végignézte az atillás, csizmás
szikár embert.</p>
<p>– Igazi földig le székely.</p>
<p>– Meghiszem azt, – kapott a legényesre fent bajusza felé az öreg
és haza feszengett büszkén.</p>
<p>– Hogy tetszett az új főispán – leptük meg.</p>
<p>– Ispotályba való fiaim, – fitymálta. – A lélek hálni jár belé.
Különben esmérem még képviselő korából. Neki mondotta meg Mózsi a
magáét.</p>
<p>– Melyik Mózsi?</p>
<p>– Bolond Mózsi.</p>
<p>Tüzes és haragos lett az arca Fűzy bátyánknak az öreges
izgatottságtól. Nem tünt föl.</p>
<p>Bolond Mózsi különben közismert, plasztikus, havasi ősember
volt. Télen-nyáron mezitláb járt, mellén szétvetett inggel, öles,
rongyos, hegyi óriás, szálfaölelő, borzas, konok, szótlan, görcsös
öklében görcsös bottal. Erdőkkel élő, tűzzel pihenő, minden
sziklazúggal cimboráló nagyszerű bolond. Néha lehuzódott a fenyők
országából és mindenkitől egy piculát kért. Nem koldult, – kért. Az
említett esetben a grófnál véletlenűl nem volt aprópénz, nem is
akarta elküldeni a sziklák fiát; azért a veleálló <span class=
"pagenum"><a name="Page_16" id="Page_16">-16-</a></span> alispánhoz
fordult. Mózsi csigás haját megrázta, lenézően végig mérte:</p>
<p>– Miattam ne verje adósságba magát – és büszkén, fekete
mosollyal otthagyta.</p>
<p>– Ilyen a székely, ha koldus, ha bolond, – hencegett az
öreg.</p>
<p>– Él még az a Bolond Mózsi? Szükség volna rá.</p>
<p>Fűzy Ádám révedezett. Ilyen szintelen, fehér koponyákkal,
rovásirásos öreg ábrázattal lehet csak igy fontolgatni, ilyen
szürke bagoly merevséggel, tudó-látó mérséklettel; mikor a beszéd
ereje is csak rövid útra, kérdésről kérdésre repülve, közben
nyugodva ér el.</p>
<p>– Hiszen tudjátok. Ezelőtt ugy tíz esztendővel a havasokon
bocskor szíjjal megkötözött egy medvét s az azalatt széttépte.</p>
<p>Aranyos szemei megteltek futókönnyel. Valamit tréfába fojtott.
Fondorkodva leplezte. Menyecskékkel való huncutkodásaira tért,
magafeledéssel önmagát áltatta. Segítettünk feledni, becéztük a
kalandjait, ártatlanságain botránkoztunk.</p>
<p>– Mennyi romlottság! – Menjen gyónni! Mikor megy gyónni?</p>
<p>– Halálom után tiz évvel.</p>
<p>Közben este lett. Itt-ott feltetszettek a pásztorok tüzei. A
madarak befelé fordultak a fészkekben. A székely korsók a falon,
öblükben a csend virágaival hallgattak. A hátas tulipánszékek az
asztal körül gyűlve komolyan állottak. Csintalanságai elrebbentek,
nagy, törvénymondó itéletei fetszakadtak, kemény koponyájának
mélységeiből tisztán nézte a világot. A falu felett kerek borsikás
hegy volt, az alján szép fák dúsan, mint tömött fekete haj, de a
teteje meszes, kopár, fehérdudoros, mint egy pilises barátfej. Azon
is lobogott a rendes tűz. Bolond tüzének hívták, senkí se tudta
közülünk miért. Ábris Mihály Tamás, egy munkából kivénült, morcos,
faluszegénye rakta rendesen. Attól nem lehetett kitudni, elmocskolt
mindenkit a tüze mellől. A hold, akárhonnan nézték, pontosan a
Nagyszállás-hegy tetején haladt át. Mikor függőlegesen farkasszemet
nézett a tűzzel, tizenkét óra volt. Ilyenkor gyönyörű látvány volt
a két tűz sugárbeszéde.</p>
<p>Fűzy Ádám szemben ült az ablakkal, most arra nézett.</p>
<p>– Kérdést teszek, – kezdette.</p>
<p>A tudományáról hirek keringettek a nép közt, ha kedve szottyant
ílyenre. Micsoda tudomány volt az. Mese, vagy mithosz, vagy
legenda, vagy világcsalás, vagy akármi; – de szép.</p>
<p>– Kérdést teszek atyafiak. – Miből van a borviz?</p>
<p>Természetesen senki se tudta kívüle.</p>
<p>– Az mi? – mutatott a tejútra. <span class="pagenum"><a name=
"Page_17" id="Page_17">-17-</a></span></p>
<p>Felnéztek rá kivétel nélkül.</p>
<p>– Vették-e észre, hogy abból csillag ritkán esik? – A
Csaba-királyfi dolgát ismerik. Amilyen lovakkal azok jártak rajta,
nem csoda, ha ilyen utat vertek.</p>
<p>– De ha esik, székely földre esik.</p>
<p>Ezt megnyugvással elgondolják.</p>
<p>– Hová esik, – emeli a hangot az öreg, – ott keressék kijetek,
mert ott borvíz buggyan ki a földből.</p>
<p>Tehát kérdést tett a tüzek felől nekünk is, de intelligens,
tudós formában.</p>
<p>– Esméritek-e a tűz történetit?</p>
<p>Dehogy ismertük volna, ha bátyánk nyilatkozni akar. Ritkaság,
hogy ilyen hangulatban kapjuk.</p>
<p>– Azok az igazi történelem pedig. Ha hiszitek, ha nem, a régi
pogány vallás szerint, ha székely fiu született, abban a
pillanatban meggyujtottak egy tüzet, amit nemcsak áldozásnak
tartottak, hanem a törzsi törvények értelmében ez a tűz jelentette
minden jogát az élethez, hazához, melyben <i>tűz-helyet</i> kapott.
A tűz-helynek emléke ma is minden pásztortűz. Nem tudunk róla, de
bennünk maradt. Vérben-e, miben, ki tudja; de ha erdőbe kerülünk,
szenvedély visz rá a tűztevésre.</p>
<p>Itt elgondolkozott, sokráncu szempilláit szeliden leengedte.</p>
<p>– Egykor a félvilág isteneit égettük meg a tüzünkön, ma a saját
máglyánk. No ennyi a külömbség.</p>
<p>Csak ültünk a szó mellett. Ki merné illetni az ilyen
multébresztő varázst. És vert a szó ajkán önkéntelen.</p>
<p>– Azokkal a tüzekkel kialszom, az ujakkal nem vagyok rokon.
Látjátok ott a Nagyszállás tetején? Tiz év óta rakatom minden este
egy sirkő tövébe. Mások virágot, én tüzet teszek a sirjaimra.</p>
<p>Hallgattuk a sohanemsejtett dolgokat, régieket, igazakat. Elmult
életek eleven tüzén sirlátni mentünk Nagyszállásra. Sohase beszélt
a sirokról, titkolta a titkukat.</p>
<p>– Ki van odatemetve, Bátyám?</p>
<p>Fűzy Ádám megrezzent.</p>
<p>– Oda? – Oda?</p>
<p>Ránk fürkészett és kimondotta.</p>
<p>– Oda, Bolond Mózsi, a – fiam.</p>
<p>Csak fejet hajtottunk. A küzdelem csendes megadásával folytatta
halkan, szűrt szóval.</p>
<p>– Az ember olyan, mint az ucca köve. Minden átmegy rajta. Egyik
szétporlik, másik állja.</p>
<p>Kicsit felderűlt. Valamit talált az életében. Mohón vártuk.</p>
<p>– Hanem kifogtam rajtuk. Ki én. Huszonöt o. é. forint volt
<span class="pagenum"><a name="Page_18" id=
"Page_18">-18-</a></span> a fizetésem. Kérem, hogy javítsák. Ujra
kérem, sokszor. Hiába. – Erre segédtartást kértem. – Egyszerűen
kikacagtak. – Minek az? – De megmondtam én is; hogy amig én
koldulni járok legyen valaki az irodán.</p>
<p>Miféle szédületes, izzó fejét cipelhetett nyolcvan évig ezen a
világon. Elakart szakadni az emlékeitől, de ezeket úgy nem lehet
eltemetni, mint a saját árnyékát nem vághatja el a lábaitól.</p>
<p>Az élet sodorta el a fiát mellőle. Szégyenkezve vallotta
meg.</p>
<p>– Egy csókot és egy piculát adhattam neki.</p>
<p>Egy csók és egy picula örökség. Vajjon melyikbe őrült bele?</p>
<p>– Husz év mulva ilyen este a városba vivő úton találkoztam vele.
Akkor már Bolond Mózsi volt. Sirt, mint az elátkozott.</p>
<p>Nem ismertem meg. Szálfa-botját vonszolta, pupos háttal,
roskatag inakkal tántorgott az erdő felé.</p>
<p>– Mi bajod testvér?</p>
<p>Megnézett merően. Arca, puszta nyaka verejtékes volt az életerő
kínos fáradságától. A „testvér“ szó megkapta.</p>
<p>– Őszintén mondtad?</p>
<p>Szinte ellenségesen bújt bele az arcomba.</p>
<p>– Őszintén.</p>
<p>Erre felkacagott égrefacsart ábrázattal.</p>
<p>– Akkor te bolondabb vagy, mint én.</p>
<p>Még robusztusabbá szélesedett a sötétben, mint az átokmondó, ki
hirtelen kővé vált. Megrázkódtam és enyhíteni próbáltam.</p>
<p>– Miért mondtad?</p>
<p>Ököllel visszamutatott a városra, végső dühös erővel visszavágta
a botját. Suhogva kalimpált a fadarab az úton.</p>
<p>– Hazugság. Nincs testvér.</p>
<p>Magammal vittem. Ziláltan panaszkodott.</p>
<p>– Nincs annyi becsület a világon, hogy egy piculát kapjak.</p>
<p>Távolabb nekem esett.</p>
<p>– Adj ennem.</p>
<p>Ordítva harsogta maga körűl. A hegyek kettőzve verték vissza.
Borzalmas alakja, termete fellázadott. Birkóztam vele, sirtam,
kértem; ellökött útjából, felsegített, ismét majd agyonvert.</p>
<p>A falú szélén összeesett. Ki tudja mióta nem evett, de nem
lopott. Nem lopott… soha.</p>
<p>Füzy Ádám maga is kiáltott már. Halálformáju fejéből téboly
nézett ránk. Támolyogva a leveles ládához ment. Avúlt papirost,
divatból kiment piculát vetett elénk.</p>
<p>– Itt van. A zsebében kaptam.</p>
<p>A papiroson foszlott, alig betüzhető, sárga gyermekirás.
<span class="pagenum"><a name="Page_19" id=
"Page_19">-19-</a></span></p>
<p>– Ezen peculát apámtól kaptam.</p>
<p>Tehát a csók ölte meg a fiut, melyet valaha izlelt.</p>
<p>Az öreg ember újra lecsillapodott.</p>
<p>– Mások virágot, én tüzet teszek a sírjára.</p>
<p>Dermedten gondolkodtunk. Nagyszállás tetején lobogott az áldozó
tűz, pusztuló székelyek máglyája, múlt idők rejtekírására világító
jelkép, pogány misztérium titka, erdők dísze, éjjel nyilt
kövirózsa, csendes szépség, világ melegítő becsület, szeretetkereső
éji világosság.</p>
<p>Fűzy Ádám felemelkedett. Botot, kalapot vett. Titkon mentünk a
nyomán és láttuk, hogy Nagyszállásra megy. Odafennt ki fogja tárni
kezeit a tűz fölött és szépen leroskad melléje.</p>
<p>Holnap új kérdést tesz és csodálkozni fognak a faluban, hogy
honnan veszi a tudományát. <span class="pagenum"><a name="Page_20"
id="Page_20">-20-</a></span></p>
<div class="chapter">
<h2>SEBE LÁSZLÓ HAZABESZÉL.</h2>
</div>
<p>Büszkén, leányoknaktetsző arccal, széles mellkassal, birkózó
izmokkal jött az egyetemre, nyilt, kihivó tulzással, ahogy ezek a
gyerekek rendesen duzzadó, féktelen kedvvel felszármaznak
Székelyföldről. Minden mozdulatuk azt mondja:</p>
<p>– Ezör forint sok pénz, de azért se adnám, hogy itt lehetek.</p>
<p>Eredeti, tarkabarkaagyu kedves fickók az erő darabosságával, kik
indokolt esetben könnyen pofonfelejtik az embert. És hát lelkesen
isznak, vérbeli, blazirt lumpot imitálnak. Ki legkevésbbé szereti,
leginkább annak jár a szája.</p>
<p>– Ha édesanyám serrel szoptatott volna, ma se tudott volna
elválasztani.</p>
<p>Más nagyszerü megjegyzések támadnak, kisasszony-riasztó
kaccsintást erőltetnek a nézésükbe. Mig a szemedet elpillantanád,
már megtréfáltak.</p>
<p>Idővel ezt is, azt is megtaszítja a tüdővész, vagy élet, mindig
kevesebb lesz az uccán a tüntető köszöntés.</p>
<p>– Szerusz Ját.</p>
<p>Ifjú fejek lehajlanak, eltünnek. Kis diákszállásra szorulnak
ketten-hárman s közösen szomorkodnak.</p>
<p>Tavaszi időfeslés volt. A fűzfa kitólta már a lombját a
vizparton, a hangyák előmásztak s az új legyek elkábulva lapultak a
fényes házfalon.</p>
<p>Sebe László felhajtotta a kabátgallért, gunnyasztott a térdén
könyökölve. Lakótársa, a köpcös gyergyai Sikó jószándékkal
gondozza.</p>
<p>– Mahónap megsuvadsz. Erigy levegőre. Már jukad be a
vakszemed.</p>
<p>– Hadd el Sikó, hazagondoltam. – Hugom irt. Baj van.</p>
<p>Csak pillognak egymásra. A Sebe Laci fehér csontja fényleni
kezd, meleg könnyel megöleli társát.</p>
<p>– Mennyit is játszottunk mi akkor!</p>
<p>A gyerekjáték említése megzavarja a gyergyait, tűri, simítja az
ábrázatát, hol elsötétíti, hol kideríti. A beteg lázas karja nyakán
lóg, egymásmellé gyöngülnek, mint két mesélő gyerek.</p>
<p>– Mióta vagy beteg?</p>
<p>Sebe gondolatban számítja. Melegség tölti el.</p>
<p>– Hallgasd csak meg Sikó. – Régi dolog. – Félméteres leányka
volt a hugom is, egészséges, szép, hólyagosszemü. Én <span class=
"pagenum"><a name="Page_21" id="Page_21">-21-</a></span> se voltam
elébbvaló. Egyszer összebeszéltünk, hogy megnézzük Gabit, az
ecsénket. Tudod, az akkor még bölcsőben feküdt, a szája izgett
mozgott. Kacsóival, melyek nem voltak nagyobbak egy kis madár
lábainál arcánkon bibelődött. Azt mondja a hugom.</p>
<p>– Te, vegyük az ölünkbe.</p>
<p>– Miért ne.</p>
<p>Ügyesen alányultam, kiemeltem, hintáztam a karomon. A leányka
megirigyelte.</p>
<p>– Add ide.</p>
<p>– Nesze.</p>
<p>Addig cserélgettük, míg elejtettük és begurult az asztal
alá.</p>
<p>Nagyszerüt kacagnak rajta, a gyergyai fius kedvességgel huzódik
közelebb. Lekopott róluk város, egyetem, idő és élet. A szent, a
nagy megfeledkezés izgalma, a multháborító fény, játékkitalálás
nagyszerűsége szállott hozzájuk.</p>
<p>– S hát aztán?</p>
<p>– Aztán – mosolyog Sebe, – sietve visszaraktuk a bölcsőbe.
Áldott szerencse, hogy nem sirt. Éppen elakartunk illanni, mikor
nagyszomoruan bejött édesapám.</p>
<p>Még a légy is megkövült az ablakon, de nem történt semmi. Leült,
nézett. Már-már elárultuk, hogy elejtettük Gabit, hugom bökte is az
oldalomat, mikor mégszomorubban bejött édesanyám is.</p>
<p>– Mit végeztél?</p>
<p>– Hiábavaló munka.</p>
<p>– Azért ne búsulj – így becézte.</p>
<p>– Milyen szép volt akkor édesanya, ha láttad volna!</p>
<p>– Hiszem bólintott Sikó aligészrevehetően, hogy ne zavarja és
nézte a társa szemealján a fekete foltot.</p>
<p>– A gyerek szerencsére felsirt, a melléhez emelte. Bennünket
perc alatt kivitt onnan a lelkiismeret. Végigmenekültünk az udvaron
a kaszajfa háta mögé, hol a hugom édesen elkacagta magát.</p>
<p>– Barátom ha hiszed, ha nem, én ettől a perctől fogva beteg
vagyok. Ha már bennevagyok, neked elmondom a többit is, de ha
valakinek szólsz, belédbicskázok.</p>
<p>Az ideges kitörés nem bántotta a gyergyait, hogy ez a
megnyilatkozás ne lássék gyengeségnek. Tovább már ismét nyugodtan
mesélte gyerekjáték életét.</p>
<p>– Három lószekér állott be az udvarunkra.</p>
<p>– Itt vajjon mi lesz – tűnődtünk.</p>
<p>A kiváncsiság elővitt. A lovak fordítva voltak neki állítva a
saraglyának. Kevéssé csodálkoztunk rajtuk, de akkor már
<span class="pagenum"><a name="Page_22" id=
"Page_22">-22-</a></span> javában folyt a munka a szobában. Idegen
emberek jártak keltek dúrva zajjal, mindent felforgattak. Apa sorra
mutogatta a bútorokat.</p>
<p>– Ezt. Aztán a szekrény. A függönyöket le kell szedni.</p>
<p>– Hová viszik? – találgattuk, de tovább kergettek.</p>
<p>– Takarodjatok játszani.</p>
<p>Húgom félt, fogta a kezemet és aggódva leste, hogyan szedi le a
tükröt egy hórihorgas ember. Aznap nem tudtunk játszani sem
begycsonttal, sem főzőedénykékkel, a vízpartra sem mentünk örvényt
nézni.</p>
<p>Estére üres volt a szoba. El-elkiáltottuk magunkat, nagyokat
visszhangzott. Szomorkásan ültünk a tűz mellett, mig
lefektettek.</p>
<p>Hajnaltájon anyánk hideg, éjjeli ujjaival hozzánk ért,
felöltöztetett és kivitt az udvarra. Nagylángu viharlámpák égtek a
szekereken.</p>
<p>Felültünk. Az éj csöppjei arcunkba permeteztek, mitől megfázott
az orrocskánk.</p>
<p>A gyergyai fiu hajába túrta a két kezét, ugy hallgatta piros
homlokkal, pillantás nélkül, mint a kurucok a nótát, kiváncsian
nézte, mint gyerek az oltárt. Verejték, haloványság közt csak
beszélte tovább Sebe László.</p>
<p>– A többi egyszerü. Elhagyatott uccába vittek, féligdűlt házak
közé, melyek olyanok, mint a mellenlökött ember.</p>
<p>Édesapa csak meghajolva birt járni a törpe szobákban és ezt úgy
megszokta, – legalább mi azt gondoltuk, – hogy a szabadban, az úton
is meghajtotta a fejét; pedig jó magasan van az ég, nem ütötte
volna bele a homlokát.</p>
<p>Kevés idő mulásával megtudtuk, hogy még sincs olyan magasan az
ég.</p>
<p>A papkertben gyönyörü hosszuszálu ibolyák nyiltak abban az
időben. Sokszor odafeledkeztünk. Édesapához rontottunk be az
ibolyákkal, de visszarettentünk. Az ágyon ült, egy úr tapogatta a
lábait. Húgom közel merészkedett.</p>
<p>– Ni édesapa, milyen kövér a lába.</p>
<p>– Édesapa hizik – és szomoruan magához kanyarította a
leánykáját.</p>
<p>– Tényleg hizik, – vallottam meg én is.</p>
<p>Az orvos elvégezte a tapogatást.</p>
<p>– Kérem csekélység.</p>
<p>Hugommal incselkedett, mig a receptet karcolta. Csak nagy
húza-vona után árulta el.</p>
<p>– Vízkór. Szivbajból támadt.</p>
<p>És mi nagy örömmel szaladtunk ki. <span class="pagenum"><a name=
"Page_23" id="Page_23">-23-</a></span></p>
<p>– Édesanya, édesanya, – édesapa hizik.</p>
<p>Sebe László pihent. Gyönge újjaival megsodort egy cigarettát. A
gyergyai Sikó próbálta félbeszakítani.</p>
<p>– Ne izgasd magad Laci. Elmúlt, feledd el.</p>
<p>Sebe fölényesen rázta a fejét.</p>
<p>– Tévedés. Borzasztó elevenen él bennem, mint a Miatyánk a
papban.</p>
<p>Látszott, hogy a láza fokozódik, az a két szép tüdővész rózsa
nyiladozott élénken. Most már kérte Sikó. A fiunak jólesett az
érdeklődés.</p>
<p>Bizony. Édesapa tovább hizott.</p>
<p>Mikor az almafa elhullatta piroseres virágját a papkertben járni
se birt. Kiült az udvarra a verőfénybe. Nővérem hangosan tanult.
Leánymódra. Lépkedett.</p>
<p>„Szolimán a törökök vezére…“</p>
<p>Hosszulélegzet, ujra kezdte.</p>
<p>„Szolimán a törökök vezére nagy sereggel… (dupla lélegzet, ujabb
séta) – közeledett Magyarországhoz.</p>
<p>Ezen felvidult, de naphanyatláskor le kellett feküdnie. A
konyhába huzódtunk, hogy ne zavarjuk. Egyik este nyilik az ajtó és
apám áll az ajtóban, mint a fehér halál, kinek ezüstös a szakálla.
Száraz kezeivel a butorokba fogózott. Segítségül futunk, de ő csak
szaval a küszöbön.</p>
<p>– Az irományokat hozom. Jó ha kéznél vannak.</p>
<p>Szétteregette.</p>
<p>– Ez a működési bizonyítvány, végzés, kinevezés. Ha le találom
húnyni a szememet, sürgősen terjesszétek fel.</p>
<p>Rámfürkészett,</p>
<p>– Mit tanulsz? – Igen? – szigorkodott. – Ember légy a talpadon,
mert… – összeszívta a szakállát, befordult az ajtón a lépésekkel
küzdve, támogatva, benn lehunyta szemeit és nézte, nézte jó sokáig
a jövőt.</p>
<p>&nbsp;</p>
<p>– Rá egy napra, ugyanazon órában nagyokat roppant a szék a
csendben virrasztók alatt. A falakat kárpitba vonták, a staniolos
angyalokat felállították, egy asztalkára ráhelyezték a
feszületet.</p>
<p>Édesapa örökre meghalva feküdt fekete ruhájában, olvasóval
összekötött keze a mellén.</p>
<p>– A többi egyszerü, – fitymálta a saját sorsát Sebe László. –
Annyit tandíjmentesültem, annyi buta kölyket oktattam, mig valahogy
leérettségiztem. Hanem az anyám szemlátomást pusztult. Amennyit mi
gyarapodtunk, annyit fogyott ő. Arcáról eltűnt a szín, szemei
beestek, a mementóvonalak pirosan belevágtak a tenyerébe, mint a
tűzér. <span class="pagenum"><a name="Page_24" id=
"Page_24">-24-</a></span></p>
<p>Az utolsó estén a tűzhely körül forgolódott. Az öcsém, – kit
elejtettünk régen – az érettségi pálcán lovagolt. Ruhát stoppoltak,
gyolcsot hasítottak, – gondosan elrendeztek mindent a ládácskámban.
Számbaadták.</p>
<p>– Nézd. Itt van tizenkét zsebkendő, ezek a gallérok, ezt
ideteszem, azt oda.</p>
<p>Ismerősök érkeztek. – Ilusék.</p>
<p>– Mikor indul Laci?</p>
<p>Az az idő is elérkezett. Vettem a nehéz táskát. (Az érettségi
pálca otthon maradt, most is ott függ a szekrényben – talán.) –
Anya sajnált. Azt hitte szégyenlem vinni.</p>
<p>– Embert fogadok, – ajánlotta.</p>
<p>– Minek. Kár a pénzért.</p>
<p>– Még sokszor megkérdezte.</p>
<p>– Birod-e fiam?</p>
<p>– Ugyan – és összeharaptam a fogaimat.</p>
<p>Felszálláskor öt forintot nyomott a kezembe.</p>
<p>– Vedd magadhoz.</p>
<p>Sokszor visszaadtam, mert tudtam, hogy utolsó pénz a háznál.</p>
<p>– Nyugodtabb leszek, ha elveszed, – sirt és erőszakosan a
zsembembe gyűrte.</p>
<p>A legközelebbi állomásról mégis visszaküldtem, mert nem
tisztességes ember, ki elveszi anyjától az orvosság árát.</p>
<p>– Hát nem igaz barátom?</p>
<p>Sikó a gyergyai bámulva nézte a rettentő erőket, indulatokat
fékező társát, ki nagy léptekkel sétált borzasan, betegen.</p>
<p>– Feküdj le pajtás – csillapította.</p>
<p>– Lefeküdjem? – Én? – torpant hátra, mint a megsértett tudós, ki
saját köreit, számait szidja. – Hiszen készülnöm kell. Itt a levél.
Haza hivnak. A kis hugom írt.</p>
<p>Most már úgy viselkedett, mintha ott sem lett volna a társa, a
gyergyai Sikó. Rádobta magát az ágyra, figyelgette a huga
levelét.</p>
<p>– Jere haza Laci. Te tudsz hozni egészséget, örömet is.</p>
<p>– Azt hiszik szegények, amerre én járok, boldog, fényes az élet,
– kesergett Sebe László és arca tele volt szomorusággal.</p>
<p>– Te, ha nekem pénzem volna, meredt rá a barátjára, csillanó,
tervező, fakó szeretettel.</p>
<p>– Mit csinálnál Laci?</p>
<p>– Barátom, – vetett feléje egy lelkes mozdulatot, – gyönyörü
házat építenék valahol egy erdő tövében. Berendezném minden jóval.
Aranyból volna még a rozsda is a késen, villán.</p>
<p>Legelőször megfestetném apám, anyám képét. Kis hugommal
<span class="pagenum"><a name="Page_25" id=
"Page_25">-25-</a></span> megtanácskoznók, hogy melyiket. Azt-e,
amelyiken édesanya fiatal és üde, mint a reggeltámadt gondolat,
vagy a mostanit, a lehullott arcut, kopott ruhájut. – Mégis ezt
festetném meg.</p>
<p>A konyhát felszerelném drága edényekkel, kristály poharakkal.
Majorságot is keltetnék, márciusi csirkét, pelyhes pipét.</p>
<p>Aztán egy napon, legjobb volna a nevemnapján, kocsira ülnék és
elhajtanék a kis meglökött ház elé. Már a kapuból kiáltoznék:</p>
<p>– Hamar! Sietni! Elhül otthonn a leves.</p>
<p>Ők kifutnának és magammal vinném az elhagyatottságból, Az izmos
lovak – ejh, hogy trappolnának. – A szép szobába vezetném, hol a
képek függnek a falon. Édesanya sirna a látásukra és csak ennyit
tudna mondani:</p>
<p>– Drága fiam.</p>
<p>Ahogy a konyhára mennénk, hát egy pici csirke bemerészkedett a
nyitott ajtón csipegetni. Kis hugom felkapná, megcsókolná a
homlokát.</p>
<p>– Jaj de hercig.</p>
<p>Az ügyetlen csibe arany lábacskáival kapargatná a hugom
tenyerét.</p>
<p>Mikor a legboldogabbak, mindenről elfeledkezve, elszökném
mellőlük és felgyujtanám az elhagyott szegény házat.</p>
<p>Fetgyujtani nem lehet, mert oda kell hazamennem, de azért jól
készüljetek, mert ugy megyek közétek, mint a fejedelem.</p>
<p>– Hiszed-e Sikó?</p>
<p>Sikó megölelte a lázas gyermeket, széthányta az ágyat,
beledédelgette, beborogatta a fejét, szivét és őrizte, mig
elszenderedett.</p>
<p>&nbsp;</p>
<p>Estefelé felnézett még néhány földi, osztályos cimbora. Azoknak
megsugta, hogy baj van, Sebe Laci már hazabeszél.</p>
<p>– Hazabeszél? – hitetlenkedtek, de ugy látszik megértették, mi
az a hazabeszélés, mert erősen elkomorodtak, sötéten, gyilkosan
néztek egymásra; – már ahogy ezek a székelyek szokták, – kikben
sajnos nincsen semmi finomság, megértés. – Darabosak, féktelenek és
az Úristen is tájékozatlanul keresi a helyüket a másvilágon, hogy
hová tegye őket. <span class="pagenum"><a name="Page_26" id=
"Page_26">-26-</a></span></p>
<div class="chapter">
<h2>APA MÓZES TEMPLOMA</h2>
</div>
<p>A homály csakhamar megvilágosodott a havasok felett s a
sajgószemű madárkák az ösztöntől melegen felröppentek.</p>
<p>Hajdan az őrköszöntők ezekről a szirtekről fujták meg a
hárskürtöt. A serkentő tülkölés lehallszott messze az Olt síkságig
és átvették az ódon templomok falai, szulák-palánkos udvarházak. A
vontatott kakasének így hangzik:</p>
<p>– Hajnal vagyon, szép piros hajnal! Ébredjetek!</p>
<p>Hajnal vagyon, szép piros hajnal, de már látszik a harmatcsepp
az ökör szarván és a lombkaliba alatt felserkent Uz Bence, a havasi
pásztor. Olyan közel jöttek a csillagok ébredező szemeihez, mintha
a fenyők ormán szikrázó virágok volnának. Sokáig istrázsálta öket
fektében és elnézte a gyönyörü égöntést. Majd ösztönszerüen letörte
azt az ágvesszőt, melyre az első napsugár ráesett. Később a
harasztot lassan szétvetett lábai közé kaparja. Minden nomád így
tesz tüzet, ilyen ösztönös tempóval. Szikrát csihol és a körmén égő
taplót gyors ivecskében meglengeti s az ághalom alá dugja; mintha
az ősvilág fészkébe rejtené óvatosan.</p>
<p>Csakhamar felcsillan a tűz, hogy virradni segítsen. Az Uz Bence
félorcáját megvilágítja, a másik még az éjben marad, mintha
félálarcot viselne a legény.</p>
<p>Mellette a szironyozott, himmelvarrt borztarisznyából kinőtt a
fenyővizes üveg nyaka. A virágzó bokron durva üngje szárad. A
lombkaliba üstökén sajtocska csüng. Az értékesebb holmit belül
rekkentette el a szénaágy alatt. Itt őrzi a baltacska a
szeretőjétől hozott jegykendőt, finánclábu dohányt s miegymást.</p>
<p>Koldusélet biz’ ez, de Uz Bence nem azért haragszik. Bénit
várja, – az öccsét, – akit másfél napja már, hogy Ajnádba
szalasztott Tsinód Évához, a szeretőjéhez; – de csak nem jön a
fiu.</p>
<p>A töméntelen fényes vakondturás lassan tünedezik az égről. Az
áldumáscsillag rég dolgára ment már, s a kunyhóba tekintő éppen
most készül belehullani a hajnalszakadékba: – Hej csak a fiú nem
jön, hiába várja Benci bátyja. A hold sarlója még az égen
képpedezik.</p>
<p>Erre képzeletben felülteti Tsinód Évát, ahogy eleink szűz
Máriátszokták. Valami foszlányfelhő ugy hajlik a hold két szarva
közé, mintha Tsinód Éva ezüstpendelyben feléje kinálná a
fenyővizet. <span class="pagenum"><a name="Page_27" id=
"Page_27">-27-</a></span></p>
<p>Az Öregisten rég kimustrálta az eget mikor sánta lován arra
hujjongatott Bartis Fürge Mózsi. Neki odakiáltott.</p>
<p>– Te! – Nem láttad-e az ecsémet?</p>
<p>Bartis oda se pillant, nem azért, mintha nem értené a szót, de
elébb elvár két kiáltást. A harmadikra aztán oldalbordán rugja a
lovat, s csak messziről bőgi vissza.</p>
<p>– Az ecsédet-e? Abbiza zsidóravatalon fekszik.</p>
<p>A zsidóravatalon fekvés azt jelenti, hogy a fiatal Uz részeg
fővel eldőlt valahol az uton. Arra is jó ez az ajnádi mondás, hogy
pásztor délig ne várja őt Uz Bence. Pásztordél pedig akkor vagyon,
ha már a bika lapockájáról nem száll fel a kék döglégy s a pap
udvarán a csirke arany ülepére esik és két viaszlábát a napnak
feszíti.</p>
<p>Tisztességeset káromkodik a hirre a legény, de nem azért, hogy
Krisztust sértse; hanem csak így messziről jósolgatja az öccse
jövőjét.</p>
<p>A Béni-fiu mikor megjön még nagyobbakat káromkodik. Ő se
Krisztust akarja bántani, csak a bátorságát bizonyítja.</p>
<p>– Súj egye meg, ott felejtők a Jobbsincs muzsikáját a Tsinód Éva
aklakában, – kérkedik hetykén.</p>
<p>Benci nem békül, még mindig füstös a két szeme.</p>
<p>– Tán csihánra töptél? – mókázik a gyermek. – Jobb, ha készülsz,
mert azt üzente a szeretőd, hogy az új templomban elsőnek
lakodalmaztok.</p>
<p>Sok ennyi jó hir egy legénynek. A megirdalt szalonna reszketni
kezd a kezében. Káprázó szemei előtt az erdőnek lobbanásai lesznek.
Ilyenkor nincsen benne szomoru madár s fekete virág.</p>
<p>Szótlanúl ebédfőzéshez látnak, mert fejük felett az ujulástól
nedves fenyőtobozok délebédre harangoznak. A szolgafán függő
üstöcskében csakhamar buzog a viz. A sárga lisztet belehintik,
mintha virágporból főznék az ebédet.</p>
<p>És minden megünnepli a két árva legény szegény táplálékát. A
föld virágokkal van kivilágitva a tiszteletükre. A fák lábain moha
tündöklik. Az eper odasiettében betörte az orrát. Házukra, a
százados bükkfára borostyán és iszalag kúszott, hogy a fazekukba
tekintsen. Pléhkanalukba édes bimbók lengenek bele. Az özvegy-fű
szemérmesen felpillant lila keszkenője alól és fülükbe suttog.
Elfeledte, hogy már egyszer az ördög ezért leharapta a gyökerét.
Körülötte minden virág. A két legény is virág, fordított virág,
melynek felül van a gumója.</p>
<p>– Hát szép az a templom? – veti fel a szót Benci nagyon
későre.</p>
<p>– Szebb nem es lehetne. – A tornya Isten szomszédja.
<span class="pagenum"><a name="Page_28" id=
"Page_28">-28-</a></span> Vasárnap választják a szentjit neki. Az
orgona is készen van. Úgy szól, mintha erős üdő volna benne.</p>
<p>Uz Bence sokáig elábrándozik. A messziségbe tekint, ahol, ott
lenn Ajnád-felé bárányfelhők jelzik a szeretője lépteit, s az
orgonasípokban vigadozó ének alszik. A nyáj felett a kormos bika
vadszomjas vágyában elbőgi magát és megküzdik az anyafölddel.</p>
<p>– A nagy hirös gazdák titokban a pap nyakára járnak, – kezdi a
szót a kisebbik Uz, – mert mindenik a maga szentyiről szeretné
elnevezni a templomot. Csúf harc lesz vasárnap, – véli Benci, és
fáradtan ásit hozzá.</p>
<p>– Nyugodj egy kurtát, – dédelgeti a bátyja s az elheverő fiut a
tekintetével még sokáig elajnározza. Majd felhujjantja a csordát és
úgy imbolyog utána, mintha túl vitetné magát a fény határain.
Valahol, a virág tövében leszurja a botját támaszfául és a feje
elhajókázik rajta.</p>
<p>Fehér babvirág az a virág, amiről azt tartják, hogy az illata
elmezavart okoz. Uz Bencének azonban ékes gondolatot okozott.
Valahol a szive mélyén fakadott, s bűvös, lassu fundálással, mint
egy zümmögő aranybogár, a szivecsúcsára szépen megérkezett. Ott azt
mondta Uz Bencinek: Mi volna, ha a Tsinód Éva nevéről szentelnék
fel a nevezetes templomot?</p>
<p>A vízben mosott arany esik a legmélyebbre, szegényember vágya a
legelérhetetlenebb. Hej pedig ez aztán felséges nászajándék volna!
Beh megemlegetnék. Nem válna az istennek sem szégyenire, csak az
emberek kacagnának rajta, de hát mit tegyen, akinek az égvilágán
semmije sincsen? Koldusember mindig csak a legnagyobbat adhatja,
hiszen minden szava ugyis Istent osztogatja.</p>
<p>A lombkárpitok közűl biztatás szállott feléje. Jó, értő ember a
pap, miért ne tenne a te igaz szándékod szerint? Igy lesz. Ne
búsulj Benci, mert az Istent nem lehet pénzzel megvenni. A tiednél
nagyobb jussa senkinek sem lehet.</p>
<p>A legény együgyű lényébe elragadtatás szállott és erre kendőzni
kezdette minden a valóságot. A méhek porszemet vettek pici körmeik
közé, hogy édességükben a földön tul ne szállhassanak. A levegő
tele lett repülő drágakövekkel. A színeskalapu gombák olyanok,
mintha olasz turisták volnának, kik a havasra mászkálnak. A
sáfrányokon villog a kigyók nyála. A remek szinpadon dalolnak a
madarak s ezt a végeláthatatlan életet a szemközti karcsu szirtszál
tetején egy talpig virágos fával dirigálja a könnyű szellő. Minden
azt mondja: Engedjétek, hogy ez az ember, az életnek az a szomorú
és piszkos partja a vágyát teljesítse, hiszen a fák a földből
isznak, <span class="pagenum"><a name="Page_29" id=
"Page_29">-29-</a></span> a madár, ha akar, elalszik a levegőben
is; a föld alatt is, a koponyán is kivirágzik az emberfejmoszat.
Minden bele van határolva a lét örömeibe, csak az ember él a
vágyakozásból. Szegény szerelmes legénynek lenni sem érdemes, olyan
sokan vannak.</p>
<p>Igy áltatta a föld Uz Bencét. Hitt neki. Bensőleg áradozva
vissza-térítette nyáját, levette a bokorról napillatu ingét,
megvirágozta kalapját, gyengéden felserkentette öccsét és
estrehajlóban, mikor már a szellemek kinozni kezdik a fagyökeret,
bizakodón megindula Ajnád felé.</p>
<p>Mene, mendegéle tehát Uz Bence s addig ment, míg csak a két
szeme maradott. A teste elfogyott a sötétségben. A falusi
sötétségben az emberszem olyan, mint két fénytest, amely egymást
őrizve, egyforma távolságban bolyong hontalanúl és minden pillanat
változtatja színét. Ez a kinyilatkoztatás saját agyunk fényszóró
játéka. Körül akkora a csend, hogy meg lehetne hallani, mikor a
világrajövő gyermek megcsókolja az anyja szivét.</p>
<p>Már a pap kapujában állott Uz Bence, mikor a régi templom
omladozó lépcsőjén felment a templom legidősebb szentje és
rákiáltott a falura: – <i>Él az Isten!</i></p>
<p>Az udvaron leány surrant a tejjel azon görnyedőn, ahogy kibujt a
tehén alól. Rászólt a szájtátó legényre:</p>
<p>– Vigyázz te, mert béka ugrik a szádba.</p>
<p>– Itthonn-e gazdád – restelkedik Uz Bence.</p>
<p>– Jézuskát altatja, – ingerkedik a lány. – Mi dolgod vele?</p>
<p>– Ha a likas kalapomon keresztül megnézed a csillagot, akkor
megmondom, – mókázik Benci.</p>
<p>– Majd ha az én fejemön lössz, – vág vissza a leány.</p>
<p>– Eljön annak is az ideje majd, ha a macska keresztül ugrik a
hold karikáján, – vigasztalja Uz Benci és e kicsiny üdülés után
megkeresi a pap kilincsét.</p>
<p>– Nagy dologban jöttem, – kezdi haloványan, és a két legény
összebuvik az asztal felett, mert a pap is legény, amiért latinul
téríti a népet. A fekete reverenda fénylik az erejétől, izgató
vérétől. Nem hiába spórolja az ifjuságát. Az imádkozó két marokban
is sokszor megérik a bűn, amikor cellája ajtaja előtt elmegy a
világ.</p>
<p>– Mintha gyónnám, csak úgy mondom, – suttogta a legény.</p>
<p>A férfiak misztikuma rájok ereszkedik és a következő pillanatban
egymás lélegzetéből élnek.</p>
<p>– Éva legyen az új templom szentje, – esedezett a szerelmes
legény tüzes homlokkal. <span class="pagenum"><a name="Page_30" id=
"Page_30">-30-</a></span></p>
<p>– Annyira szereted?</p>
<p>– Csak őt látom nappal és éjjel, ezer alakban. A fák síma
leveléről ő csuszik elibém, a tüzemben is Tsinód Éva táncol… Ha azt
ki tudnám mondani! – sóhajtott a legény.</p>
<p>A tompa lámpafénynél hallgatagon nézte egymást a két legény.
Fölöttük az ingaóra csillogó szára járta utját egyik legény
homlokától a másik legény homlokáig és hordozta aranylapján a
kicserélt gondolatokat. A pap arcáról átvitte a pirt a legény barna
fejére, onnan visszahozta a szerelem gyönyörü ingerét, a
nyugtalanságot s a szegények teljesíthetetlen álmainak mélységeit
itéletre vetette, mintha azt mondaná:</p>
<p>– Te pap, ki Isten szolgája vagy; melyiket választod? őket-e,
kik pénzzel tömik templomod üres kincstárát, vagy ezt a sehonnait,
kicsiny életet, az emberiségnek ezt a láthatatlanul kipattant forró
rűgyét? Melyiket tűzöd Istened mellére?</p>
<p>– Nézd fiam, – mentegette magát a pap, – én nem határozhatok. A
falu a kegyúr, az egyháztanács dönt a templom neve felől.</p>
<p>Uz Bence hangtalanul küzködött magában, aztán felszegte a
fejét.</p>
<p>– Igy is jól van.</p>
<p>Bucsuzóúl egyszerüen ennyit mondott:</p>
<p>– Nincsen annyi keserü búbánat az imádságos könyvében, mint
amennyit a tisztelendő úr nekünk okozott. Hej rossz ember, ki a
koldust veri agyon!</p>
<p>Olyan volt a legény szive, mint egy megőszült angyal.</p>
<p>Az asztalon ott volt a kis gyöngytarsoly, melyben az Ur testét
hordozzák a betegekhez, kik a mélységből kiáltanak fel az
ismeretlen hét kapu felé, csak az Uz Bence megőszült angyala nem
vigasztalódott. A pap tekintete az ostyahordozó szelencére esett és
megdöbbent. A breviárium igéi fülébe zúgták a boldogságos Isten
vádjait. Ifjú szívében a szerelem megértésének betemetett kapui
megnyiltak és az egyház szép szűzeinek mosolygása felbátorította.
Öreg szentek megfeddeték, hogy az élet és világ jogai ellen
cselekszik. A pap elnyomott érzésvilága lassan tündökölni kezdett s
az élet kényszerűségeitől eltépte magát. Tiszta leányok szűzies
alakjai suhantak át emlékezetén, kik az emberi nem új sarjadékait
szűlve, értelemmel ruházzák fel a mindenséget és megékesítik
csókjaikkal a teremtő fonnyadó kezét. Gőgös parasztok pénzét, az
eklézsiavezetés hazug okosságát, a pályán emelkedés erőszakos
meggondoltságát elűzte magától, hogy szárnyaló fiatalságának álmait
ne kelljen tovább megtagadnia. <span class="pagenum"><a name=
"Page_31" id="Page_31">-31-</a></span></p>
<p>Felrázta az esengő parasztlegényt.</p>
<p>– Vagy én hagyom itt az eklézsiát, vagy a Tsinód Éva nevét fogja
viselni az új templom. Légy csak ott vasárnap a falu gyülésén.</p>
<p>A legény benseje erre elkezdett zengeni, mintha egy kristály
pohárnak a peremén borbamártott újjal csodásan zenélne valaki. Majd
a kis vak házak üstöke alatt elindúlt Uz Bence Alszeg felé és az
üdvözitő hirrel bedugta a fejét egy virágos ablakon.</p>
<p>– Édes rózsám, Tsinód Éva, ne ijedj meg, mert csak én
vagyok…</p>
<p>A falombok árnyai és a hold megtört fénycserepei nesztelenűl
hullottak rá a csendes falura. Csak néha sóhajtott fel az alvó
fecskefészkekben egy-egy világba készülő életembrió.</p>
<hr class="tb" />
<p>Székely monda szerint Szűzmária minden vasárnap reggel
megszárítja Kicsijézus ingecskéjét s ezért akármilyen felhős az ég
a nap mégis kiüti az orcáját. Ezzel a kicsijézus-ingecskével
öltözteti fel aztán a havasok világát és üdévé, csillogóvá,
gazdaggá válik erre a napra Székelyföld. Nem csoda, hogy Uz Bence
dalolva ereszkedett le Ajnádba, a szentválasztó gyűlésre, hiszen a
madár és a szerelmes legény egyaránt dallal imádkozik. Az útja
elébe ingó virágos galyaknak is megmondja, a patakból kivillanó
pisztrángoknak is odakiáltja:</p>
<p>– Nagy dicsőséged lesz ma neked Tsinód Éva. Az útszéleken
álldogáló cimborák sem csintalankodnak vele, hiszen ő is elkerűlt a
lépteivel a mezőn jöttében minden virágot.</p>
<p>Emlékezetes sokadalom volt már a pap udvarán, amikor Uz Bence
megjelent. A hires gazdák már javában vetélkedtek és izzadtak
gőgjükben.</p>
<p>– Első falu vagyunk, első szent kell ide, – recsegett az egyik.
– Ajállom Szentpétert!</p>
<p>– Fejjebb! – rázta az öklét Kűs Dani Jóska. – Ott van Szen’
József – s az ótárt én fizetem.</p>
<p>– Nem nyugszok belé emberek. Megajánlom a zesszes harangokat s
az orgonát, az oskolát ellátom télire fával, ha nem tágitunk
Szenmiháj mellől, – semmizte le Apor Mihály uram és már hajlott is
a hangulat az arkangyal mellett, de szót kért Apa Mózes és büszkén
odavetette a papnak:</p>
<p>– Irja tiszlen’dúr. – Úgy nézem, hogy itt pénzre megyünk. Nohát,
ha én megszámítom, az úristennek is két krajcárral van többje.
Egyedűl állom az egész templomot.</p>
<p>A pap elsáppadt majd elöntötte a vér és a konok paraszt szeme
közé vágta:</p>
<p>– Gazember szentségtörő!</p>
<p>– Én-e? – bődült fel Apa Mózes. <span class="pagenum"><a name=
"Page_32" id="Page_32">-32-</a></span></p>
<p>A pap visszacsattant úgy nevezett „szent haraggal“:</p>
<p>– Temagad!</p>
<p>– Világháborító botrány! – sikoltozták a fehérnépek. A legények
a bicsakot oldozták a derekukról, de a pap mást gondolt és
félelmesen kinyulva a tömeg felett, keményen intézkedett.</p>
<p>– Kérem az egyháztanácsot…</p>
<p>Ekkora veszedelemben szóba se jött a szegény legény vágya. A
szép leány remegve állott mellette, ahogy a madár álmában megérzi a
tüzi veszedelmet és káprázatában mégis beleröpül. Az emberek egymás
izzó szemeit számlálták s az öregbetüs rózsás kertekből a félelem a
földre ejtette a levendula füvet. Csak hamar visszatért a
fehérszáju pappal az élén az egyháztanács.</p>
<p>Apa Mózes előállott és megilletődött bűnbánattal, busa fejét
lehajtva megkövette a megbántott Istent és a papot; mire a pap az
izgalmakban megfogyatkozott síri hangon kihirdette az egyháztanács
itéletét:</p>
<p>– Apa Mózes atyánkfia nemes ajánlatát pedig elfogadjuk.</p>
<p>Ideje volt. Az eget sűrű viharfelhők kezdették belepni. A
havasok mélyén már földetrázó dörgések morajlottak. Számba se vette
senki, mikor egy leány felsikoltott.</p>
<p>– Sűlyedjen el hát az Apa Mózes temploma!</p>
<p>A havasok alatt borzalmas a zivatar. A szörnyű erő ráfekszík a
kis hajlékokra és megostorozza a félelmében nyügő embert és állatot
egyaránt. A mélységek infernális bőgésébe gyermekek sírnak bele és
a fák recsegve törnek szét a haragvó Kárpátok öklei alatt.</p>
<p>A pap félelmében szembetartja a keresztet a viharral és elborult
szemekkel, mint a féreg, igyekszik hatalmát összeszedni.</p>
<p>A szertartásos könyv levelei zizegnek a kezei között.</p>
<p>Adjuro vos nubes per Deum vivum… Az élő Istenre megesketlek
titeket felhők, hogy ne temessétek el a régi világot.</p>
<p>Az öreg templom penészes szentje újra felmegy az omladozó
toronyba, ahol a harangok érckelyhében érik az idő és itélet.
Gyenge hangján biztatón rákiált a falura.</p>
<p>– Mégis él az Isten!</p>
<p>A havasok lábától még vissza néz rá Uz Bence és a fellobbanó
villám fénye bevilágít káromkodó szájába és hosszasan eldereng a
szeme tükrén. A szeméből kiesik a könny, mintha az isten melléről
hullott volna le az elgondolt új életnek odarejtett nedves kicsi
rűgye. <span class="pagenum"><a name="Page_33" id=
"Page_33">-33-</a></span></p>
<div class="chapter">
<h2>BOSSZU.</h2>
</div>
<p>Az örvénylő bogáréletet hirtelen szél fujja el az ürből, a a
rejtélyes mélységekben egyszerre minden elhallgat és kialszik a
világ. A fák dala harsog az erdőkben, por és száraz levél fergetege
táncol. A virágok, a finom kis ékszerek becsukódnak. A hegyek orma
esőbe burkolózik, gombolygó setétség fedi, a titáni hatalmak
roppant méretekkel egymásnak nyomulnak és egy izmos kéz ragyogó
kérdőjelet von cikázó krétával fölöttük. Egy fecske szembevágott,
viharmetsző szárnnyal belerepült a nedves szájába. Sohasem fog
visszatérni. Jó éjt kis fecske.</p>
<p>Az erdő alatt az üres karám mellett csak Both Áron áll élve és
meredten nézi a legsötétebb eget. Lobogó haraggal, mintha a nagy úr
korbáccsal várná a vihart maga elé. Marhagulyája fenn rekedt a
havasokon, hol most az anyag uralkodik. A négy táj felé kitör,
széles jelt ád a villám, mire rádördül az ige: – Kezdjük. A
völgybeszorult szalmás kulibákban kicsinyek lesznek az emberek,
mint a megijedt szivök. A tetőn ekkor szarvas, fehér alakok törnek
ki a setét vizes felhők szélén dübörögve. A jószág. Három ázott
kuvasz érkezik. Odase néz az úr, míg kalimpáló bottal, futva a
csordás áll előtte. Gyilkos nyugalommal nézi csak azt is.</p>
<p>– No, Simon itt vagy?</p>
<p>Az emberi alak siet a szóval félelmében.</p>
<p>– Egyse hiányzik uram. Nincs semmi baj. Semmi baj. Felelek róla
uram. Győzödj meg magad.</p>
<p>– Igy vigyázol te a jószágra gazember?</p>
<p>– De uram…</p>
<p>Többre nincs ideje. Az úr látszólagos nyugalommal belemarkolt a
rongyos emberbe és megverte büszkén ököllel, megalázta és eldobta
magától.</p>
<p>A görbe csordás, az éhségtől, betegségtől gyenge nyomorult
embersalak ösztönösen négykézláb félremászott a sárban. Hegyes
szürke fejéből kivillogtak apró szemei, csepegő orravérét véres
folttá mosta az eső az ingén. Tudatlan szeliden mégis
felegyenesedett és nézte az urat, a nagy urat, mig eltávozott az
esőben, mintha csendes bennsejében jó útat kívánna neki. Többször
kinyitotta és becsukta a száját, de hang nem jött ki belőle. Végül
azonban morgással kezdődő bömbölés, kiáltozás, rekedt káromkodással
rázta, tiporta magát dühében. Mozdulatlan elfeküdt <span class=
"pagenum"><a name="Page_34" id="Page_34">-34-</a></span> a földön.
Mikor felkelt, megnyugodni látszott, de olyan volt, mint aki
ördögöt idézett.</p>
<p>Az eső után hideg volt. Tüzet gerjesztett és összebújt mellette.
Orra sajgott, görbült háttal fürösztötte fejét a tüzben, mintha
őszes haját a penésztől szárítaná. Ősemberi módon saját
gondolataival beszélgetett.</p>
<p>– Ne türd Simon! Öld meg!</p>
<p>– Félek.</p>
<p>– Ne félj Simon! Éjjel a kés nem villan, vér nem látszik,
sikoltásnak nincs gazdája.</p>
<p>– Igen, igen. Most megyek. Azt mondom, hogy két ökör beteg.
Akkor kijön.</p>
<p>Lába aprón reszketett, mint a kutya ina a hidegben, merev
fejebőrén szikrák pattogtak; de orra és fülei hidegek voltak, mint
a beteg baromé.</p>
<p>– Nem merek.</p>
<p>A lemondásra ürességet érzett, gyomra fölött a szive
kiszámíthatatlan sullyal vékony fonálon csüngött és minden
pillanatban lezuhanni készült. Óvatosan hanyatdült a bundán és
elszánta magát.</p>
<p>– Változzam akármivé, ha meg nem teszem!</p>
<p>A bosszu ujrakötözte az izmait és jóleső friss vért öntött
testébe.</p>
<p>Lassanként éj lett. A jószág elnyugodott. Simon ujra tüzéhez
ült, gyenge száraz vacsorát evett. A kuvasz, mint puha fehér muff
csuszott a lábaihoz, felpillogott a tippadt sárszínű kenyérre.</p>
<p>– Kusti! Vessz meg! – Hejh, ha megveszne!</p>
<p>A bicsak megállott a kezében. Felugrott. Olyan kielégítő
gondolata jött, hogy nem birta ülve elviselni. – A kutyák a
fogfájástól, vagy a szomjuságtól vesznek meg. Meg fogja kötni az
ebet és szomjan kínozza, mig megdühödik, aztán ráereszti az urra.
Igy áll bosszut.</p>
<p>– Kucu ne! Nene!</p>
<p>Az eb ragyogó szemekkel simult. Láncot kerített és durván nyakon
ragadta az állatot. A közelben kiszáradt vackorfa állott, a
koronáját már letördelte tüznek. Ehhez az árnyéknélküli fához
vonszolta, megláncolta, bőven megétette. Vad örömmel a fellegtelen
égre nézett.</p>
<p>– Olyan forróság lesz holnap, hogy az Isten is beleizzad.</p>
<p>És ez az istenizzasztó forróság akadálytalanul fogja érni a
szerencsétlen ebet, míg a velő felforr a csontjaiban, a vér kába
táncot jár az ereiben, minden szőre-szála pokoli hőt lehel és még
jobban kinozza, ha kinjában éjjel a harmatot nyalja. <span class=
"pagenum"><a name="Page_35" id="Page_35">-35-</a></span></p>
<p>– Várj csak! – fenyegetőzött.</p>
<p>Indulatát zord vér futotta alá, mint a tehetetlenre kötözött
bivaly szeme fehérét.</p>
<p>– Ki tehet róla, hogy a kutya megveszett és esszemarta, –
kacagott a vackán a tüz mellett. A karámban álmukban mozduló ökrök
nyakán fel-fel vert a kolomp és Simon boldogan aludt el. A tűz egy
ideig megvilágította arcán az ütések fekete helyét, aztán az is
leszakadt.</p>
<p>A következő napon még mohón kapkodta el az eb a neki hányt
falatokat, de csakhamar izgatottan vinnyogni kezdett,
láncbaharapott fogakkal küzködött és elviselhetetlené vált őrjöngő
panasza, valahányszor a nap felette megjárta pályáját. Erőtlen
lábain előregörnyedt és megdöbbentően szomoru volt. Éjjelenkint
lankadt zöldben égtek szemei. Társai neki estek és marták, verték
azzal a különös állati ösztönnel, mely nem türi meg fajában a
senyvedtet.</p>
<p>Simon élvezte, figyelte, a kutya apadó életerejébe mártotta
bosszuját és leste, mikor jelenik meg a halálcsira az állat habzó
nyálában.</p>
<p>Végre!</p>
<p>Az állat fekete orrlyukain letörűlhetetlenűl csöpögött a
feketés, sötét rubinvér, összerágott nyelve több üvöltésre képtelen
volt, máskor ragyogó fehér bundája szennyes, sárgás, izzadt,
csapzott, kócos, vedlett, szegény lett és farkát lábai közé csapta.
Ekkor úgy vélte, hogy itt a pillanat. Élvezet áradott végig az
idegein. A bosszu belső dalai zengtek benne. Mámorában semmire se
gondolt, csak arra a fehér fogakkal kirakott véres kutyaszájra,
melyben szenvedélyének csillapító italát főzte.</p>
<p>Leüzent a faluba az urnak,</p>
<p>– Jere ki uram, nagy baj van.</p>
<p>Both Áron lóháton, vágtatva jött. Üde, arányos fiatalember volt
és minden porcikájában magyar. – Tavasztól tanulta fiatalságát,
zivatartól haragot, fenyőtől testtartást, magyar csillagos éjtől
titoktartást, naptól szenvedélyt, munkától erőt, szomszéd borától
gondoszlatást. Szép volt, mint akinek virágot tettek a fürösztő
vizébe. Lányok dalolták felőle, hogy olyan mint a sudár fenyő a
havastetőn: – Ha arcába fuj a szél, a világ megtelik
szépséggel.</p>
<p>Ebbe a szépségbe akarta a dühödött kutya sötét vérét beoltani
Simon, a csordás.</p>
<p>– Jere csak jere! – lihegte.</p>
<p>Néhány lépésnyire volt már csak Both.</p>
<p>– Mi baj Simon? <span class="pagenum"><a name="Page_36" id=
"Page_36">-36-</a></span></p>
<p>Simont elforrósította a mámor, a pillanat gyötörte, a félelem
kiverte, arcát dörzsölte kéjesen, mintha valami drága, ritka
folyadékkal mosakodnék, kábultan morogta az akaratát.</p>
<p>– A kutya! – A kutya! – Ráderesztem!</p>
<p>Földre szegzett karral, félig öntudatlanul oda botorkált, léptei
inogtak, hátán borsózva fázott a szenvedély, a harapásnak, vérnek,
ütésnek, dühödtségnek álomképe, remek jövője táncolt előtte, mintha
lángoló fátyolon át nézne.</p>
<p>– A kutya! – A kutya! – üvöltötte.</p>
<p>Az ebuszítás minden hatalmához makogva kereste a szót, hogy a
halálos harapáshoz erőt diktáljon, a rábiesz férgeit munkára
pezsdítse.</p>
<p>Both réműlten félretólta.</p>
<p>– Vigyázz! Hátha veszett.</p>
<p>Az eb kirugott lábakkal az oldalán feküdt. Csattogva kapkodott a
levegőért.</p>
<p>Both fölébe hajolt a pisztollyal. A dörrenés kurtán megrázta,
csendben elsimult. Utolsó pillantása, mit ráemelt, – ugy maradt
nyitva, mintha a megismerés pillanatában pontosan megértette volna
az emberi gondolatot.</p>
<p>A csenevész, rongyos csordás, az eltenyészett félbarom, kinek
teher a létele, ez a napsugárban ficánkodó félbenmaradt teremtési
kisérlet, dudvák közül előmászott torz nyomoruság most
szembefordúlt az urral, homlokon verte saját magát, veréstől
foltos, dagadt, sebes ábrázatát odatárta.</p>
<p>– Most idelőjj! Idelőjj uram, mert én haraplak meg! Lőjj édes
uram, mert esszeráglak! – dühöngött.</p>
<p>Both elképedve bámult.</p>
<p>– Mi lelt Simon? – Simon fiam térj magadhoz.</p>
<p>Döbbenve vizsgálta, tébolyult-e az embere, vagy az eb marta meg.
Mitől van szörnyű pillanata!</p>
<p>A csordás csak nem hagyta abba keserü monológját, már könnyek
vegyültek káromlásaiba.</p>
<p>– Siess, siess, idelőjj! – –, ahol megverted. Oltsd ki
gyalázatos sebemet.</p>
<p>Egyszerre élénkké vált minden Both Áron előtt, kinos világossá.
Szánalom és bánat ébredett benne. Szégyenkezve tünődött, mivel
riaszthatná el a fekete madarat, mi a fején ül a meggyalázott
férfinak. Az elkinzott csordás meggörnyedt, szederjes száján elhalt
a beszéd, tehetetlenségét szenvedte. Olyan szintelen,
egészségtelen, fénylő sárgabőrü szegény féreg volt, mintha ez
életsorsnak minden fekete emlőjét egyedül szítta volna el. Both
hozzálépett: <span class="pagenum"><a name="Page_37" id=
"Page_37">-37-</a></span></p>
<p>– Idehallgass Simon! Most olyat teszek, milyent soha. – Engedj
meg nekem Simon! – Feledd el Simon!</p>
<p>És Simon a szeretet sárga viaszpoharából hosszan ivott.
Reszketve ragadta meg az úr nekinyujtott jobbját az ő földtől
piszkos, repedt, bütykös, vértelen paraszt kezével. Both Áron
felhuzta a földről, melléhez támasztotta, emberré gyámolította és
ettől a verés fényleni kezdett. Simon, a csordás a condrába
törülközött.</p>
<p>– Vallani akarok uram.</p>
<p>– Üljünk le elébb Simon.</p>
<p>Leültek egymás mellé a juhászbundára és beszéltek egymáshoz. A
naptól úgy fénylett a juhászbunda alattok mintha az Isten
bárányának aranygyapján ülnének mindaketten. <span class=
"pagenum"><a name="Page_38" id="Page_38">-38-</a></span></p>
<div class="chapter">
<h2>JÉZUSFARAGÓ EMBER.</h2>
</div>
<h3>I.</h3>
<p>A hajnal felköltötte a falut. A májusból kiömlő áldás egyszerüen
és tisztán kisérte a szekeret. A természet ártatlan, mint a gyermek
ütere és szép, mint a gyógyult seb. Ragyogása hegyekről, patakról,
ablakokról s a szekeres orráról egyaránt visszaverődött.</p>
<p>Lépésben haladtunk a különös, művészi pompáju fahajlékok során.
A székelyek emelt elmével jártak. Nem barom mögött baktató
parasztok ők, hanem isten jobbjának árnyékai, kiknek értelme
röptében táplálkozik, mint a fecske. Ha asszony jött szembe, oly
dúsnak látszott, a leányok üdének, mint a csókkal összelehelt orca.
Az út közepéről egy elütöttdereku kutya fartal be a kapun az
életre. A szekeres felébillenti az ostornyelet.</p>
<p>– Ott lakik a jézusfaragó-ember.</p>
<p>– Ki lakik ott?</p>
<p>– Valami országcsuda. Mig étetünk, megnézheti, – veti hátra.</p>
<p>Szép itt minden, még a levegőben a szellőtől elcsavart füst is.
Úton-útfélen látom az érdekes, kissé fellengző székely fényt, mely
a nap alá is tüzet szeret rakni. Az angyalok osztovátáján se
lehetne kedvesebb helyet szőni. Az élet tivornyája van itt, hol a
halál talán sohase támasztja üveg-létráját az ember homlokának,
hogy megnézze hátralevő napjait. De ki-mi lehet ez a falusi
ezermester? Jézusfaragással kevesen foglalkoznak. Érdemes megnézni,
mig az emberem a zabra bizza lovát a fogadóban.</p>
<p>A hanyatlott kuria-forma házat fölverte a burján. Néhány barna,
érces legény állingál az uton. Tőlük kiváncsiskodom.</p>
<p>– Ki lakik itt?</p>
<p>– Ott-e? A naccságos úr.</p>
<p>– Hát nem a Jézusfaragó?</p>
<p>– Mert az.</p>
<p>Tehát úr, sőt naccságos úr, ami a székelyek közt, kik mind
nemesek, – szokatlan megkülömböztetés, inkább gúny. A legények
tekintete se sok jóval biztat. Mindegy. Annál érdekesebb.</p>
<p>A kutya morogva a kutyatej közé buvik előlem. Magas, tartózkodó,
züllött kinézésü férfi fogad. Dühösen pillogott rám. A szobrászok
mind bogarasak. Nadrágszárát urasan összecsapta. <span class=
"pagenum"><a name="Page_39" id="Page_39">-39-</a></span></p>
<p>– Tessék!</p>
<p>Megvető mozdulattal előrebocsátott. A szobában öreglegényes,
furcsa és méltatlan rendetlenség. Igazi koszos csavargótanya.</p>
<p>Rámnéz, én rá.</p>
<p>A lábán rossz cipő, a fején nimbusz. Hosszukás arcalakítás,
rajta észlárva. Ugy látszik sokszor szenved éhségkáprázatokban. Az
állatszemek fölött bizalmatlanság szőtte össze szemöldökeit.
Magábandühöngő alak lehet, amilyenek az északi sark mögül
leselkednek a földre.</p>
<p>Nyájaskodom vele.</p>
<p>– Érdeklődöm az ön művészete iránt, ha láthatnám nehány
munkáját…</p>
<p>– Kérem.</p>
<p>Kinyit egy oldalkamrát és mogorván, gyürt karokkal félreáll.
Kiváncsian lépek be. A műterem elég ijesztő.</p>
<p>Csodálatos hatás.</p>
<p>A viskó fehér falán számtalan kisebb-nagyobb feszület meredezik.
A sarokban szörnyü keresztek nyulnak. A háttérből zordon Krisztusok
néznek le rémes rángás képébe kötözötten.</p>
<p>Minő istennyomorító hely ez!</p>
<p>Rémületes a szálas karok kitártsága, mellyel szembe kell menni.
Egyik nem engedi a másikat nézni, egynek és egyszerre kell látni az
összest. Kettő sincs egyforma köztük sem alakra, sem kínra nézve.
Szokatlanok, brutálisak mind. Inkább latrok. Aki a fára
felkényszerítette, maga se hiszi, hogy kinlódással lehet embert
üdvözíteni. A vonások elhelyezése élő, a vonaglásban hajlékonyság,
inak feszülése, a csontok hűen csontok rajta. Félelmesen
nagyszerüek: a szakálbamardosó száj, üreges arcgödrök s az
embersuly, mely a szakás cigányszögekre nehezedik és megtorlódik a
térdek merevségén. Egyiken finoman ki van dolgozva a pillanat,
amint a jaj felbillenti a szemeket és a nyelvet. Fakósárga, hosszu
alakok éles hátgerinccel, melyek legörbítik bozontos fejüket, mint
Atlas a földnek. A kidudorodó bordázat, az ajzott pillák alól
kirontó szándék arra vall, hogy készek szóval is agyonsujtani az
embert.</p>
<p>Mellemre nyomott kézzel igyekszem számot vetni a látvánnyal,
mintha piros szőnyegen táncolnék, úgy szédülök.</p>
<p>– Uram, mi ez?</p>
<p>A művésznek fütyül a lélegzete a hátam mögött az izgalomtól.</p>
<p>– Mi ez? – tévelyeg a gondolata válasz nélkül.</p>
<p>Már tudom is.</p>
<p>Mi volna egyéb, mint kinszenvedni nemtudó véres orgia,
<span class="pagenum"><a name="Page_40" id=
"Page_40">-40-</a></span> hússzakító irtózat, nyers tolongás a
halál felé, kivégzettek lázadása a vesztőhelyen, kik alkalmas
időben el fognak szökni a gerendákról. Az erőszakos idomok a
világrend ellen ácsánkodnak, mintha mindenik Pompeiben vagy
Karthagóban előásott Jézus-karikatura volna, vagy a római
császárpalotába szánt gúnyfeszület. Haldokló bakók viziója ilyen. –
Bár szakadna le a tömérdek falramászott test, hogy könnyebbülne meg
a fal.</p>
<p>Elég volt.</p>
<p>Ha nézem, mintha harcból riasztott utolsó zsoldos volnék, ki
lova nyakát harapdálva ösztökéli a futást, mert vérét torkába
hányja a félelem.</p>
<p>Mögöttem áll ez a duhaj rokkant, ki mankóval beverte a király
ablakait, eszmebénító nyomorúlt, ez a véső hiénája, ki saját égő
haja fényénél gondolkodik.</p>
<p>– Tetszenek? – mosolyog szúrósan.</p>
<p>Azonmódon kérdezem vissza.</p>
<p>– Nem ölt maga embert?</p>
<p>Mert csak az köthetett ki az élethü feladattal, kinek keze közt
csontok töredeztek.</p>
<p>– De igen, – gördíti vissza a szót. – Négy évig egyebet se
csináltam,</p>
<p>Fehéren fordulok el tőle. Legnyugodtabb szemtelenséggel
lefitymált.</p>
<p>– Ugy botránkozik, mintha ön volna az uristen szemén a
szemüveg.</p>
<p>Őrizgettem a hidegvéremet, de erre kiméletlenül viszonoztam:</p>
<p>– Nézze kedves faragója a fának. A homlok nem arra való, hogy az
eső visszaverődjék róla. Keressen okosabb foglalkozást, mondjuk
ölje még négy évig az embert. Azok legalább meghalnak, ezek a
faragások arra is képtelenek.</p>
<p>Piros láng játszott át az ábrázatán. Azt hittem, nekem ugrik és
távozni akartam. A züllött művész elgondolkodott.</p>
<p>– Ne menjen még.</p>
<p>Bizalmas lett és könnyed, fölényes és hideg. Közelhajoltam egyik
darabhoz, hogy szemügyre vegyem faragó-jegyét.</p>
<p>– Nem használok faragó-jegyet. Nekem a probléma a fontos.</p>
<p>– Probléma? – csodálkoztam.</p>
<p>– A modern Krisztusábrázolást gondolom és az sikerült. Látja,
mennyire felizgatta önt is? Nem ezt várta.</p>
<p>– Tényleg, – gunyolódtam fesztelenül.</p>
<p>– Ne feledje, – tiltotta el a közbeszólást – a Megváltónak is
megváltója a halál, a halál pedig ma nem megnyugvás. <span class=
"pagenum"><a name="Page_41" id="Page_41">-41-</a></span></p>
<p>– Igazi haláleretnek, de csak folytassa.</p>
<p>– Hát nincs igazam? – A halál ma fekete sietés, imával
gyámolított, vagy kínnal kövezett út, koldusra ejtett rongy, békés
formájában is galambverejték, szeliden elnyelő halszáj, bölcs madár
az ujjam hegyén, mely hallgatni tanít, kitóldott élet, mennyei
recept az utolsó evőkanálon, egyedül önzetlen hadiszállító, festett
sarku szerető, ki kezét velem a tálba mártja, kölcsönzött szamár,
mely kihordja az emberből a világ keserüségét…</p>
<p>– Tulzás! – meredeztek a hajszálaim.</p>
<p>Lecsillapodott. Csapongása, a saslihegés megszünt.</p>
<p>Az ablakon beénekelt a tavasz, a természet folytatta
lélekvándorlását a nap felé, mely forró keréknyomokon zengés közt
nyomult a falu fölé. Szemünk szineket gyüjtött, fülünk loppal
rejtegette a földi-zenét; csak ez az ember volt elégedetlen, ki
irigyli Krisztustól az utolsó sóhajtást.</p>
<p>Hirtelen feleszmélt, mint a hindu szónok, ki éhes hasára csap a
csendért.</p>
<p>– Régen, az őskeresztények tudtak meghalni, mert kivételes és
nagy, ki akarata szerint parancsolni tud a halálnak:</p>
<p>– Az, ki szelidséggel becsmérelte a tiránnust.</p>
<p>– Ki a Pontus mellett ülve szenderedett el.</p>
<p>– Ki lábon alszik a Codex miniatürjében.</p>
<p>– Ki vérszopó farkassal ásatta sirját.</p>
<p>– Ki aranypaténán nyugszik.</p>
<p>– Ki meghalt 41. himnusz után.</p>
<p>– Ki kezét, mint viaszkfedőt keblére helyezte.</p>
<p>– És ki szemével függesztette életét az égre: – Lux ecce surgit
aurea…</p>
<p>Jól esett neki a középkori gyertyalobogás, a pergamenforgató
dohos barát, kinek a láncos könyvek láncát a lábára lakatolták. Ugy
képzeltem, mint robusztus méteresmellü franciskánust, ki a
lehelletével leheli fel a viaszt, hogy eltalálja a Clara Santa
arcszinét a salétromot virágzó cellában.</p>
<p>Hollóval társalkodó vén Magános most ez a fejfaragó, ki ül, ül
rendületlen.</p>
<p>– A lepkebáb (szakasztott mumia) – egy selyemszállal áthurkolja
magát a füszálon. Csak ennyi erősség őrizte őket is. Egyetlen Jézus
derekára kötött selyemszál.</p>
<p>Az idő eltelt, mindjárt érinti a nap a torony hegyét; de a
müvész szavai uj látványhoz idéztek.</p>
<p>– Minden kor a halála szellemét veri ki a feszület-müvészetében.
De ma mindez csak a multban él. Hiányzik ma hozzá a mély bennsőség,
az extázis lendülete, a jámbor grácia, <span class=
"pagenum"><a name="Page_42" id="Page_42">-42-</a></span> az antik
pompa, a megkönnyebbülés, a megdicsőülés lelkesültsége. A homlok
erőteljes, a száj finom és lágy, a fénylő kijárat, a szem nyilt és
mély, hozzá nem hosszu szakál, nazireus haj; ahogy mindezt
megszoktuk. – Százszor igy akartam én is, de a vésőm önkéntelen
gyülöletre mélyült, az emberiség pofát tolt elibém, torz,
éhségvert, szeszes szájat, a mintául kinálkodó világ pedig Dantéval
szólva – trombitát csinált az alfeléből.</p>
<p>Hirtelen abbahagyta. A kertből füvet gázolva fürtös kis leányka
zajongott felénk, a béna kutya farkával legyezve követte. A züllött
müvész megvidámult. A feszületekre féltékenyen rárántotta az
ajtót.</p>
<p>Mikor visszatekintettem, éppen csókra emelte a kislányt. A
szekerem szembejött, az emberem is visszakémlelt.</p>
<p>– Hogy meredne meg az az ántikrisztus!</p>
<p>De aztán sietett is, mintha eb markolna a lábinába.</p>
<p>Engem is megzavart a fafaragó. Rontás van rajtam. Csoda, hogy a
fejem körül nyilamló fecskék ki nem ütik a szememet. A lovacskák is
alig lihegnek ki a kaptatón. A gabonák mezejét se tudom élvezni. A
pipacsot sebnek nézem, a szarkaláb, a kék trubadur-saru is idegen,
a buzaporzás – aranyporpazarlás.</p>
<p>– Itt vala 16-ba a csata, – morog az ember mellettem.</p>
<p>Azért fertőzöttek a kalászok, az üvegtérdü szüzek. Mennyi a
feketeporzóju virág! Égettfalvak kormából valók. A vékony cigány, a
szunyog is fülem fölé tartja muzsikáját. Lűtönbe nekivágott a
szekér nagy lélekrázva s begörgettünk ujabb falu felé.</p>
<p>Itt azomban a cimborák lehuztak a szekérből. Sajnos,
Székelyföldnek minden szegelikában van cimborája az embernek.</p>
<p>Egy év mulva errejártában a Borbáth fogadója előtt biztosan
megjegyzi a szekeres:</p>
<p>– Tavaj nagy csata vala. Félbajuszomat leégette a bőrszivar.</p>
<p>Bizony két napig száradtak utána a cigányok a napon.</p>
<p>– A községi bika hátán akarák hazaküldeni a Krisztustagadót
pitymallatkor, – mesélte a fuvaros.</p>
<p>Az igaz, hogy a rakoncátlankodók közt is férfi maradt a
Jézusfaragó. Komor, különös. – A fiuk pajtáskodtak, féktelenkedtek,
nem kimélték, csináltak pilátusvacsorát a bosszantására; de a
nyugalmából nem tudták kiverni. Lelke fekete maradt, mint a
pásztorüst a lobogó tüzben.</p>
<p>Akkor már mindent tudtam felőle.</p>
<p>Az észnek fényes pályája volt mögötte. Háromszor is dr.,
mindenben kiváló. Volt nagy úr és csavargó. Vadászott mágnásokkal
és evett cseréptányérból, mint napszámos. Cigány <span class=
"pagenum"><a name="Page_43" id="Page_43">-43-</a></span> nem mer
előtte hegedülni, pap fél a teológiát említeni is. A szegény
székely fia, ki valaha botraakasztott csizmákkal gyalog indult el a
falujából oskolába, végigjárta a fél világot. Koldult mindenféle
nyelven és a tudósokat levetette királyi székükből. Csak a
nyugalmat, az igazat, a nemest, a boldogat nem találta sehol és
enélkül nem birt ember lenni. A szép undorítóvá lett a
megismerésnél, mint a székely mese szerint az elhullott eb szájából
jövő hegyi patak.</p>
<p>Ölében kis lányával végül megbotlott a haláldombján,
ajtóról-ajtóra hazazüllött.</p>
<p>Már szántam. A fiuk is tréfával dédelgették, ami neki láthatólag
jólesett. Mégis kevés ideig feledkezett köztünk.</p>
<p>– A kis leányom, – ijedett fel a pohár mellől és ellenállást nem
ismerő elszántsággal elment.</p>
<p>A cimborák vállatvontak.</p>
<p>– Bolond különc.</p>
<p>Uj mulatozás zendült. Nóta rázta a fejek gondját. Bor oltotta,
bor ápolta a férfiak lidérclángját.</p>
<p>A faragó müvész pedig, az élet székely bánatosa, szenvedélyt
forraló világharagos három embernek való erővel döngette lépteivel
az utat a vad eszmék keresztretört alakjaival jelölt háza felé.
Sziklafejét emelve retten tova, mint trónraigyekvő bálvány, vagy
haragvó hunn táltos, ki birkózni szándékszik az idegen istennel,
saját szakállát égrefacsaró dühében. Szekeret riasztottunk utána,
de nem érte utól.</p>
<p>– Meggondolatlan és konok, mint a paraszt a sötétben – vélte egy
szolgabiró.</p>
<p>Aztán kacagásba temettük, hátratettük a gondját, magunknak
daloltunk. Miért ne? A segítő kéz ugyis föl van emelve, mi elüzi a
férfit poharától és elaltatja a csecsemőt a csecsen. Az igazság
fölött kétségbeesett emberek sorsa ilyen. – Jólét, boldogság? Két
szál cigány, ki hazakisér az uccán az utolsó garasomért. – Huzzad!
– Ugyis a velőnkben lüktet a pusztulás tánca és kacagni fogunk
foghusrafagyott szájjal, mint az ember, ki az ablakon kiejtette
gyermekét. – Ezt a világot meg kell váltani a lelkéből. – Csak most
kezdem érteni a Jézusfaragó embert és irigylem Küs Miháj Danit, ki
emiatt le akart taszítani hazamentünkben a szekeréről.</p>
<h3>II.</h3>
<p>Egy évig hire-nyoma veszett a Jézusfaragó embernek, de ujra csak
különös formában találtam rá.</p>
<p>A város szélén nagy üggyel-bajjal egy ernyősszekeret tördelő
<span class="pagenum"><a name="Page_44" id=
"Page_44">-44-</a></span> megvadult lovakat fékeztek meg. A
szekérről keresztek hullottak szanaszét. A tömeg álmélkodva,
bámulva állotta körül. A városszolgák a rendőrségre vitték, az
összezuzott Jézusfaragót pedig az ispotályba. Félóra mulva már
legendák keringettek róla a városban.</p>
<p>Valahogy sikerült emberré kötözni.</p>
<p>– Mit akar ezekkel a feszületekkel? – támadtak rá
hivatalosan.</p>
<p>El akartam adni, – küzdött a torkába tóduló vérrel – Bejártam a
félországot, de nem kell senkinek.</p>
<p>Ütéstől foltos szeme átkönnyesedett. Neki is immár nazireus haja
vala és szine, – egykoron az érett buzaszemhez hasonlatos, – most
megváltósan sárga. Vérsavó fanyarította a száját. Egy légy inni
kezdett lábai sebéből. Ujjai bütykén a rubingyöngyök
megalvadtak.</p>
<p>– Évike! – rándult fel a csuklás a melléből.</p>
<p>– Ki az az Évike? – estek neki.</p>
<p>A fűben gázoló kis leányt senkise ismerte, mosolygásából pedig
hogyan lehetne kitalálni.</p>
<p>Feddő, cinikus laposra rángatózott arca. Itt nincs mit kérdezni
többet, hanem majd a feszületek. Látnom kell.</p>
<p>Rendőr őrizte a szekeret.</p>
<p>– Megérinteni semmit se szabad, – szigorkodott és állotta bután
a posztját.</p>
<p>Szomoruan állottam meg az embervérrel-festett Krisztusok előtt.
Igen. Ők megváltották egymást kölcsönösen, saját vérükkel. Egyikök
keresztfán, másik keresztfától halt meg és most mindakét test
szelid és bölcs. Már nem a régi zord probléma. Ez a Jézus mintha
kinjában is a kis leánya játszótársa volna. A lándzsa is talán csak
azért nyitott bele az oldalába, hogy a gyermek a tenyerébe hulló
piros csöppben kedvét lelje. – Fennséges nyugalom és béke árad szét
róla. Semmi döbbenetes. Keresztény és igaz, mint a virágbimbóba
zárt csend. Ő az ki áldást hint az emberi agyakba. Verejtékgyüjtő
próféta, jókorérkező Isten, liliomok patrónusa, Küs Miháj Danik
hite, királyok kegyvesztettje, erő a bogár szárnyában. Palástjának
ráncaiból hull a morzsa asztalunkra. Ő a reszketés, mely végigfut a
fegyvercsöveken. A leginkább sajnálatraméltó, ki a leghosszabban
beszélt hiába a világnak.</p>
<p>– Nem kellett senkinek, – tördelte a szót a roncsolt művész.</p>
<p>Talán azért, mert egy szegény székely ember szekerén indult
igazságot keresni és még az egykori harminc ezüst pénzt se tudta az
éhezőnek kijuttatni. – Mégse. Ez káromlás. – <span class=
"pagenum"><a name="Page_45" id="Page_45">-45-</a></span>
Megkövetlek uram. Te nem akartál leszállani a székely ember
szekeréről, hogy magára hagyd te is.</p>
<p>De most már éppen ideje, hogy célodat elérd. Benned a müvész
nemcsak a saját, de a világ problémáját is megoldotta. Percet se
veszíts. Rád vártunk. Ki a tömegbe veled! Kezd mindjárt rajtam.</p>
<p>Megilletődve teszek az ügyésznek ajánlatot.</p>
<p>– Egyiket megvenném.</p>
<p>Türelmetlen fennsőbbséggel hárít el.</p>
<p>– Ezek bünjelek. Nem lehet.</p>
<p>– Bünjelek? – hűl el bennem a lényeg, de a tisztviselő hidegen
reccsen a rendőrre.</p>
<p>– Ezt a holmit hordja a 20-as szobába.</p>
<p>Többet biz én nem láttam a fábairott Jézus-képeket, mert a
müvész tudtommal faragójegyet nem használt, sem az embereken észre
nem vettem, hogy bárki is látta volna.</p>
<p>Ennélfogva továbbmiveljük régi szándékunkat egymás iránt.
<span class="pagenum"><a name="Page_46" id=
"Page_46">-46-</a></span></p>
<div class="chapter">
<h2>CSUDÁLÓKŐ.</h2>
</div>
<p class="summary">– Barlangmisztérium. –</p>
<p>Mind olyanok voltunk, kiknek már a Barlang rettentő költészete
szivébe lopózott, szépségtől megnémult, alázatos szerzetesrendje az
ismeretlen titoknak. Jelvényünk a saxifraga, a kőevővirág.</p>
<p>Homoródalmást rég elhagytuk s már a <i>Kőmező</i> sziklakaraján
jártunk, mikor Csala Feri, kinek történelmi joga van a Barlanghoz,
mert az ő őse bukott le tatárkémleléskor egyik szírtszálról;
mindenkor fehér arcának rejtelmes merevségével megállított.</p>
<p>– Eddig csak mutogattam, ma feltárom nektek a Barlangot.</p>
<p>A székelynek az árnyékával huzott körön belül sohase lehet
tudni, mi történik. Ezt a faji határvonalat tisztelni kell. A föld
alatt lappangó különcök pedig különösen fanatikusok s ki sejtené,
hogy milyen erkölcs járja a barlangokban.</p>
<p>Lelkendezve másztam a nyomában.</p>
<p>– Te ez olyanforma helyzet, – apprehendáltam a hallgatásért, –
mint amikor az ördög Jézust vitte a hegyre.</p>
<p>– Vitte volna az almási barlangba, – sajnálta le kurtán az
ördögöt. – Vigyázz, Heliopolisban vagyunk tüstént.</p>
<p>Már bontakozott a nagyszerü látvány.</p>
<p>Az omlott szirteken zúgó patak félelmes igéi jósolni kezdettek
és akaratnélküli médiummá váltam, mihelyt belenéztem az első
tátongó mélységbe. Az agyat nem birja többé lehűteni a hűvös havasi
légnyomás s a ködturbánt a szemeiden reszketve emeled, mig a fekete
bükkös körülmorajló rossz-szándéka a lélekkel enyeleg. Sejtelmek,
rémlátások, káprázatok, szorongás, a hegységek redői, a
megrendíthetetlen valóság sötét hátterére felfestik a balsors
gyönyörűségét.</p>
<p>A mélység diszíti a magasságot.</p>
<p>Az <i>Erős</i> szirtrepedését, a facies abyssit az eltünt patak
medrén alul kerestük meg.</p>
<p>Innen nézve fel, az ormon maradt, biztonság-kötéllel rögzített
társaimat köldöküknél fogva megkötött kis majmoknak látom. Fölülről
tekintve magamat, már nem is vagyok, elvesztem a katlanban, a
méregfőző alvilági tudományban. Ha gondolkodom, csak a sötétséget
szaporítom. A megérzett abszolut <span class="pagenum"><a name=
"Page_47" id="Page_47">-47-</a></span> butaság lassan-lassan
megnyom, de nem csoda, hiszen itt Michel Angelot is megütné a guta,
mert ezt a tömeget a formával már nem lehet nagyobbá tenni.
Egyetlen méltó foglalkozás itt: Foszforos kefével tisztogatni
valami brontosaurus inyét, hogy a tulsó oldalon fertőtlenített
szájjal okádja ki az elnyelt patakot. És ez nem önámítás, vagy
szemfényvesztés; igy történik a valóságban sok ezer év óta.</p>
<p>Csakhamar megjön a nap, a nap-város ébred. Sokszáz fehér, karcsu
szirtszál ragyogó mezébe öltözve megujhodik s a kővirág felnyilik.
Sesostris pompája nyilvánvaló, mihelyt elválik a felső-minden, az
alsó-mindentől.</p>
<p>A fellegek futva tünedeznek, a hegy ingadozni látszik. A
csillámos kövek a naptörésben látható sugarakat vetnek szét
magukról s az igy képződött végtelen ezüst hálónak szálait a
sejtelem tartja. Nagy könnyes bojtja pedig felettünk távozóban
csüng.</p>
<p>– A nap-városban mára istent halásznak maguknak.</p>
<p>Csala, a kőimádó unottan vezetett. Hátrább figyelő társunk
félbolond megjegyzést tesz.</p>
<p>– Ha ránk szakadna ez a borzasztó hegy.</p>
<p>– Kár volna a hegyért.</p>
<p>– Pedig fényes megsemmisülés volna, – ejti el a halvány kőimádó.
– Legnagyobb mit ember megérhet, a kővé lényegülés. Ennek igen
halvány és szánalmas megsejtése a szobor. A legtöbbször csak
botrány-kő.</p>
<p>Gyötrelmesen szépet gondolt az, ki a mellettünk levő szírtet
<i>Széchenyi-sziklának</i> nevezte. Megérdemelte, mert udvari
bolondja volt egy országnak és helyette gondolkozott. Ki e földön
<i>világot</i> látott, a jónak <i>hitelt</i> adott és végül ilyen
<i>stádiumba</i> jutott.</p>
<p>Nagy méreggel felküldött a <i>Csala-tornyára</i>.</p>
<p>– Bucsuzzatok el a Földtől. Én nem megyek.</p>
<p>Sokáig állottam Csala-tornyán.</p>
<p>Alattam az ősz a hullott lombot összegezi, a vad az erdőt
szimatolva járja s a költöző madár vággyá válik az ágon, a távoli
földeken a székely pityókáját ássa. Az égen üvegfátyol,
közel-felhő.</p>
<p>Kisérem a munkát, mint angyal az imát. Szegény, félmeztelen
népem, mely arcbőrét vitte foltnak más dicsőségéhez. Utolsó rongyos
ingét is a becsületre pazarolta.</p>
<p>Csak ütni s sirni szoktatták.</p>
<p>Zsebe van, hogy üres legyen. Saját tehenének tartozik a tej
árával, pedig elvetéli körmeit a nehéz munkában, mig kiöltött
nyelve bevérzi az ágya szalmáját. <span class="pagenum"><a name=
"Page_48" id="Page_48">-48-</a></span></p>
<p>Hiu gondja, hogy a pénze a koporsót kifussa.</p>
<p>Fejében hibás a tartalom, mert az igazságba: most is bizik.</p>
<p>Ha ma megkötözték, holnapra annyit fogyott bujában, hogy
könnyedén kivonhatta kezét a bilincsből.</p>
<p>Elaljasodni mégse tudott. Baját mindig megelőzte és nem lett
szavajárása a jaj, pedig hűségét halálával egészítette ki.</p>
<p>Abbizony vig az élete, csak az a baja, hogy: Üres gyomor nem
hágy halmot maga alatt.</p>
<p>Nem csodálnám, ha leszédülnék én is innen e népet látva, mely
napról-napra kisebb lesz a saját eszénél…</p>
<p>Izzadtan cammogtam vissza.</p>
<p>Csala Feri kőemelő nehéz karjával istenesen megrázott.</p>
<p>– Felülről sohasem mutat igazat a szikla s az ember, csak
belülről; de te mégis megérdemled, hogy láss.</p>
<p>Ugy követtem a Barlangba, mint a bolondot a feje. Leigázva
engedtem, hogy rendelkezzék és meggyújtsa fáklyámat. Pár szóval
megtanított a fáklyacsóválás jeleire.</p>
<p>– Én majd a fejemet s te csóváld a fáklyát, – mondtam
félviccesen.</p>
<p>– A te fejed? – kacagta igazságosan. – Itt vannak Pajtás a
valódi, sziklábarekedt, korszakos koponyák.</p>
<p>Itt-ott kénpenész ül némelyik kő-bokron. Az egymásra hullott
cseppkő arabeszkké foszlott. A vörös fáklya a levegőtlen oduban
immel-ámmal gőzöl. Sziklák tépik az ember árnyát, kétségek a
szivét. A szem vibrál s a képzelet sietteti az alvilági tréfát. A
fáklya serceg, mintha kobold egérszőrt pörkölne a lángjába. Hátrább
kormos üst kuporog a vad cigány hátán, mint középkori banyán az
ásító sátán. A bennsőség oly mély, hogy az életet mimelni se lehet.
Az érzéstelenség pedig akkora, hogy még az öngyilkosnak is a haja
szálankint ragadna agyába a félelemtől. A tehetetlenséggel és
sullyal-tömött sziklák őstehetségét nagyobb feladat megoldani, mint
a légy hat lábát el nem apadó tapadással ellátni, vagy sejtekből
fát ragasztani össze és a virágba a harmatot beleöltöztetni. A
Barlang önmagából él, mint a Jóisten és a nagyonöreg világtalanok.
A Föld lényege az, mit ez a torok magából kiásít.</p>
<p>– Óvakodjatok, – zöldül a barlanghitü Csala, – az üregeket
hangok őrzik. De minő hangok. Egy ember nem elegendő elviselni, –
rebegi fázva és előrohan, hogy üvöltésével a kardalt intonálja.</p>
<p>Finom, siri, kis eljajdulás kezdődik, mintha tündér hajszálán
vonót rántanak el.</p>
<p>Szeliden bólint rá az ember, mint a püspök a bünre.</p>
<p>– Vigyázz! A limbus vészjele volt. <span class=
"pagenum"><a name="Page_49" id="Page_49">-49-</a></span></p>
<p>A zizegés folytonos és különös lesz, mint ahogy a falevél
féloldala sir az egyirányu szél miatt.</p>
<p>A fénynél ragyogó kövek közt megnövekedett szilhuetttermettel
tévelyeg feléje a Barlangnéző. Igy fogunk botlani egykoron a
firmamentumon csillagról-csillagra a teljes kielégülés felé
tüzbeperzselt szemünk világa nélkül.</p>
<p>Csala a fáklyáról lecsóválja a pernyét és felzúdul a nyavalygó
zsivaj, mint ha kopott korifeus a Föld árnyékában bizva ördöglármát
rendel.</p>
<p>Az első vándorlegénynek, Káinnak gyötrelmes füttye hallik.</p>
<p>A halottak anyanyelvükön üdvözölnek a gödör szájánál.</p>
<p>Démonok forradalma ilyen a pápai áldás miatt, vagy a lángonsülő
férgek hattyudala.</p>
<p>Feltétlenül utálatos, mint a nyáltalanszáju agg-szüzek szerelmes
éneke.</p>
<p>Lehet, hogy a kinai ábécét zagyvalják elő egyszerre az összes
kinaiak. Csak a fuldokló gége fuj ilyen akasztófa ritmust, vagy
teljesen összeragadt éposszal próbálkozik meghibbant szavaló.</p>
<p>Elviselhetetlen és idegölő, átkot és káromlást inspiráló
szörnyüség.</p>
<p>– Megbolondulok, – figyelmeztet magára a társunk.</p>
<p>– Már nem, – gondolok a házasságára jóakarólag.</p>
<p>Csala meggyőződéssel magyarázza, hogy ez a világharmóniának
egyedül hiteles visszhangja.</p>
<p>Azt mondják, hogy a riadt denevérek százezrei okozzák ezt a
kórust. Lehet, de a közeledésre elhal minden, az alagutak elvezetik
a rémzajt, sustorogva megszünik, mint mikor a sugárzó szenet vizzel
leöntik.</p>
<p>A mágus-tudománynak vége, csak a halombahányt hangszerek, az
avas félkoponyák, csorba csontok sejtetnek valamit. A denevérek
közömbösen függenek a szárnyukra aggatott horgokon. Kőcseppenések
sűrün koppannak, mintha láthatatlan királyi koronák népük könnyeit
gyüjtenék.</p>
<p>– Mit érne most egy torok friss levegő!</p>
<p>– Szót se róla. Kőimádók lettetek.</p>
<p>S azzal egy szük lyuk előtt a sikos, kocsonyás piszokba
ereszkedett.</p>
<p>– Nem lehetne valahogy máskép imádni a követ? –
méltatlankodunk.</p>
<p>Négykézlábról, szomoruan vádol Csala.</p>
<p>– Mit ütköztök meg rajta? Inkább a földet, mint egymást üsse a
kezünk.</p>
<p>Diadal és jóság nemesítette száját. <span class=
"pagenum"><a name="Page_50" id="Page_50">-50-</a></span></p>
<p>– A Kőnél maga az anyag a törvény és a vért, azért a hegyek
határai ellen ne vétsetek.</p>
<p>A Kőnek nincs szive, mert a sziv csak arravaló, hogy változzék
benne a szeretet, de a sziklarészek egyforma érzéssel tapadnak
egymáshoz.</p>
<p>A Kő nem örökkévaló, mert nem tud hazudni.</p>
<p>Imádjátok és kövessetek! A <i>Függő-kő</i> alá megyünk.</p>
<p>Már nem csodálkozunk a gondolkodásán a roppant, tömör
szikladarab látására, mely örökös zuhanóban van, mint a mindig kész
pusztulás.</p>
<p>A Föld lelkiismerete ez, mely egyszer le fog dobbanni ránk,
mihelyt az igazság nyila ellövi az őt tartó hajszálat. Pillanat
kell-e hozzá vagy korszakok, ki tudná? Csak a csecsemőt nem lehet
büntetni vele, hogy alatta egy szál rongyon ne mosolyogjon, de
nincs az az elvetemült vaskoponya, hogy a veszedelmes és
bizonytalan eshetőségtől meg ne repedjen.</p>
<p>A föld szinén van egy nevetlen fű, aminek a szörnyü rétegen
átbocsátott gyökere a Függő-követ tartja. Ha e nevetlen füvet
emberi vér éri, elszárad a gondviselő gyökér és itt lenn vége
mindennek.</p>
<p>Nem tudtunk nevetni a babona-parabólán, sem vezetőnk
fatalizmusán, ki igy fejezte be ezt a Himalája alól hozott
regét.</p>
<p>– Ki nem hiszi, üljön be valamelyik ősmedve-tanyába és várja be
a szavak teljesülését. Figyelje az idehalló csiki kutyák ugatását,
azok megjelentik a ház körül orozkodó veszedelmet. – A kakasoké a
hajnal, ővé a türelem.</p>
<p>– Ahová most viszlek, <i>örök estét</i> köszönjetek, – óvott
Csala Ferenc. Az a kinzókamra.</p>
<p>Ha végig kúszol a sziklaélen, meseháton lovagolsz.</p>
<p>Itt minden üreg szent, mint a naputánzó monstrancia, melyből a
nép lelke sugárzik elő. Lángélü kőkardok függenek a bejárat felett.
Kik itt időztek, csókkal szivták ki az erőt a sziklából és
szeretetükkel helyezték védelmül.</p>
<p>Most már a <i>Sugár-orgona</i> szótlan és elszállott az utolsó
méh is a megkövült <i>Méhkasból</i>. A <i>Sütőkemencének</i> a
hamma kihült, de azért csak ezüst kalapáccsal szabad megkopogtatni
a sziklafalat, mint a pápa homlokát, hogy a multról beszéljen.</p>
<p>A halál rég kinézte a poharat Eleink kezéből és mi idegen világ
porát hordottuk ide. Elfeledtük, hogy a por a kőnek nyilvános
gyalázata. Milyen semmiség minden a finom kőpelyhekből konstruált
csillárok világosságában.</p>
<p>Finom leányujjak állanak ki a kőlapokból. Őket eltemette a hideg
és fehér elem, mely könnyed és tiszta elmulást ád, mint a
hófuvás-halál. <span class="pagenum"><a name="Page_51" id=
"Page_51">-51-</a></span></p>
<p>Ne vádoljátok a követ, hiszen a falevélnek is helyet lágyít
szigoru keblén és eldajkálja a madártojást.</p>
<p>Mit tudtok ti a föld felszinén a kőről?</p>
<p>Az a kő primitiv és koldus. Eb után vetitek, vagy sirból
felhányjátok, hogy ördög-inget szabjatok a csontvázra. Szokva
vagytok hozzá, mint a cigányhegedü a gaz időhöz.</p>
<p>Felettünk több ezer láb magasságban rengeteg erdők görcsös
gyökérzete, mint a sziklák agytekervényei szórják a Föld
ősgondolatát. Nehány szerencsétlen méter csak a termő élet
mélysége. – De mit sejt a szirtrepedést hallgató gyökérszál a
létnek arról az örvényéről, mely itt a sziklák kebelében rejtetten
zajlik? Felszines semmiség, kevés nedves földturkálás, az eszméhez
méltatlan korlátoltság, szűkös paraszttudomány csak az a
réteg-élet, mely nem nagyobb egy ördög-élőarasznál. – De hol van az
a cél és bóduló szakadék, hova ezek a sziklák gravitálnak?</p>
<p>És…</p>
<p>Szikla irgalmazz nekünk! –</p>
<p>Mi vagyok <i>Én</i> velük szemben? – Az a csekély és nevetséges
név, melyet kínos hernyó-mászás után denevér-ganajjal a Barlang
oldalára felfirkáltam.</p>
<p>Valahol belül és lefelé rejtőzik a kövek valósága. Az a nehány
gúlaoromzat pedig, mely a barlang <i>Kő-páholyának</i> fukar
ablakán át ide látszik, csak fölényes kőtorony-játék, mellyel a
hamar megunt teremtés dicsőségéhez szemkiszúrásból a sziklák is
hozzájárulnak.</p>
<p>– Nincs tovább. – Mindent láttatok. Elmehettek, maradhattok,
ahogy tetszik.</p>
<p>– És te?</p>
<p>– Én? – tévelygett.</p>
<p>A fáklyacsonk reszketett a kezében.</p>
<p>Megütközve kezdettünk ráfigyelni. A barlang arányaihoz szabott
szép szál fiu ide-oda ingadozott, a szeme karikázott.</p>
<p>– Feri mi lelt? – gyanakodtunk.</p>
<p>– Semmi.</p>
<p>A fáklyánk tétován világított rá.</p>
<p>A falból indulatos, vad arcélek ütköztek elő, készen rá, hogy
megharapják az Isten kezét. Dicsőségtől csömörlött, világokat
összeontó barbár uralkodók, prófétákat cenzurázó, tulzotterejü
vílágdacolók vetettek itt ágyat maguknak. Szerencsére oldhatatlan
szirtövvel van a testük hátrakötve és nem rohanhatnak ki, hogy
fejük fölött a kőzetbefúrt öklükkel együtt a világra rántsák a
hegyet. <span class="pagenum"><a name="Page_52" id=
"Page_52">-52-</a></span></p>
<p>Ezt a látványt igazán csak a hideggyomru állat, a denevér birja
ki.</p>
<p>Szemben félemlőjü, törött-zuzott kőfaru nők kőtejjel szoptatják
kicsinyeiket.</p>
<p>Pirosarcu székelyanyák voltak valaha, kikről borzasztóan tud
mesélni a furulyával kitoldottorru kecskepásztor.</p>
<p>Ami velük történt elenyészett és csak a mindentudó szikla sir a
ruhánkra, Füst s a lélek nem kormozza be a levegőt.</p>
<p>Szipogó parasztasszonyok, – kik orrukkal piszkolják kötényüköt,
– nem állhatnának résztvevőbben a mult rémtettei előtt, mint mi.
Csak ez a kőlebbentő Csala lázad fel.</p>
<p>– Jerünk. Akkor is pofonnal egyensulyozták az embert s a
Krisztus szakállával törölték meg a hatalmasok ülőhelyét. Akkor is
arcbavágott parolákkal cserélték az országot. De ne essetek
kétségbe, ma velük leszünk a kövek menyországában.</p>
<p>– <i>Kövek menyországa?</i> – kételkedtem.</p>
<p>Miféle agyrém, vagy kőreruházott rejtelem ez? Hiszen ez már
kéjeleg a kövekkel és veszedelmes uton járó akaratához bilincselt
minket is. Rabul vetett, hogy borzongásunkból, a tér és időt
leromboló gyönyörűségekben kiélje magát. Bűvös befolyása jólesett
és végül is a névnek mindig megmutatta a valóságát.</p>
<p>Kőcsudáló Csala most megállott a végpont előtt és elsimította
homlokát.</p>
<p>Az már igaz, hogy páratlan látvány volt. Haalmas terem, melyben
a támasznélküli boltívek szörnyű törvénye ttartja a geológiai
világ-királyság felett.</p>
<p>Minden zúgot fényességek vernek át. Aranyszikra szóródik.
Azurfény-játék kísért. Ott máglyaszerü halom, mintha drágakövekből
rakott pásztortűz lobogna, hogy a Szegények is melegedjenek.</p>
<p>Pazarszövésü valódi kőfüggöny takarja a szivárvány-szobát.</p>
<p>Csala elbűvölten, letartott fáklyával áldoz és mi nem
csodálkozunk a szertartásán.</p>
<p>– Üdvözlégy kő!</p>
<p>– Te időtől kopott lépcső a Semmihez.</p>
<p>– Sasoknak asztala.</p>
<p>– Élet eszméletlensége.</p>
<p>– Sziklák, melyek a Földhöz szorítjátok a Szépség hímes
köpönyegét.</p>
<p>– Alázatosan csússzál Ember – riadt reánk extázisában, – mig a
hátadon sebeket húznak a hegyes mór díszítések.</p>
<p>Előtted megkövült székely vérrel telehagyott csészék sora
fekszik. <span class="pagenum"><a name="Page_53" id=
"Page_53">-53-</a></span></p>
<p>Feltépett egy félmázsás követ és keserves erővel bevágta a
barlang-menyország szépségei közé.</p>
<p>– Feri! Testvér! De Feri! Legyen eszed Feri!</p>
<p>A lappangó dohosságtól bolondult-e meg ilyen átmenet nélkül,
vagy a terhes mászkálás közben koppantotta el valahol a józan
eszét? A gyanus barlangmagyarázat se természetes.</p>
<p>Csitítgattuk, konyakot dugtunk a szájába. Végre kedves lett, de
mint a hajánál fogva szerelemre kényszerített leány. Mosolygott,
körűlnézett.</p>
<p>– Ez a hely megnyugtat.</p>
<p>(No fene menyország, hol igy vígadnak az idvezültek.)</p>
<p>– Ideje is volt, már aggódtunk.</p>
<p>– Keressetek valami emléket, aztán megyünk, – figyelmeztetett
higgadtan.</p>
<p>Hamarosan kinéztem egy lábujján figyelő, kiváncsi, csodásan
finom leány-figurát a cseppkövek közül. Babráltam vele, hogy
óvatosan kitörjem.</p>
<p>A Barlangember szomoruan panaszolta:</p>
<p>– Te, azt úgy szerettem.</p>
<p>– Akkor valami kő-virágot török helyette.</p>
<p>Számtalan volt és szebbnél-szebbek. Folyondárok mészcsipkékből,
tejben nőtt tavirózsák, zafir nefelejtsek, de Csala reszketett, ha
feléjük nyultunk.</p>
<p>– Barbárok vagytok!</p>
<p>– Ha úgy gondolod, követ se mozdítunk, – tartózkodtunk
ingerülten.</p>
<p>– Ne bántsatok fiuk, – szégyenlette magát.</p>
<p>Az őszinteség is olyan, mint a kőcseppenés. Kicsordul és leválik
előbb-utóbb. Csala maga is érezte, hogy magyarázattal tartozik. A
sóhajtása majd elfújta a Barlang fényességét, s csak a férfias
szemérem tartóztatta, hogy vallomást tegyen.</p>
<p>– Ha sejtenétek, ha sejtenétek!…</p>
<p>Hallgató Barlanggá merevülünk mi is, míg a szivünk alatt
kőmenedékét keresi a kagylófényü öreg sziklák szerető gazdája.</p>
<p>– Azt tudjátok, hogy szegény vagyok, istánciával lesem a
kenyeret, a gondok fölé kacagás takarót húztam, utolsót rugom a
gondviselés horgán. Belsőmnek a visszáját emlegetem, a jövővel
laktatom a jelent. Bennem a rossz is elromlott.</p>
<p>A szó bennünk is arabeszkké oszlik, cseppkő-virággá fagy,
vérünket és a lélegzetünket gátolja.</p>
<p>– Meguntam már a szánalom szamarán ügetni, a büszkeséggel
dicsekedni. Nem cipelem tovább a szóvaltöltött zsákot. Mért legyek
én a koldus mindig üres tenyere, kit a kapuból akkor hívnak vissza,
mikor más a jóllakást már kipihente? Az én bajomat <span class=
"pagenum"><a name="Page_54" id="Page_54">-54-</a></span> szociális
asszonyok szent ügynek sohse emlegessék. – Charitas? – Szomoru
tyuknak álmában ejtett tojása.</p>
<p>– Közétek többé nem megyek. Abból a földből az se enyém,
amennyit egy rámijedt nyúl ültével pillanatra eltakar. Lettem a
magam özvegye.</p>
<p>– A szegények hite az álmuk folytatása. Én ezzel a barlanggal
becsaptam a Végzetet.</p>
<p>– Itt nyugodt vagyok, mint a kő maga és szilárdan növekszem bele
láthatatlan életébe. Érzéseimmel áthevítem a sziklát és a
ragyogását csak fekete álarccal bírná elviselni más, mint a
vasöntés tűzfolyamát szokás.</p>
<p>Ügyetlenül körülvettük, hogy mérsékeljük a káros, elkeseredett
túlzásait.</p>
<p>– Megértünk teljesen.</p>
<p>– Semmitsem értetek, – idegeskedett. – A kalap karimájánál
megszűnik az eszetek fénye.</p>
<p>– Menjünk, hagyjuk, – sértődött meg társunk.</p>
<p>– Látjátok? – itélte ránk az igazságot Csala. – Képmutatók
vagytok, mint a lúd. Az égbe néztek, s vizet nyeltek. De menjetek,
ne lássalak. Unjátok magatokat, mint a pénzen az uralkodó és az
évszám; de nekem a formákból kifogyhatatlan Barlang minden
pillanatban újra diszíti magát és egyetlen kőcsepp elhelyezésével
képes kétségbeejteni a művészetet. Gondoljátok el, nézzetek
figyelmesen körül itt, hol az óra önként megáll a zsebetekben, mert
ennek a fennségét már nem lehet idővel korlátozni. Odakinn pénzért
se láttok ennyi kincset, s ez a kincs az enyém, mert feltudom
fogni.</p>
<p>– Hát az a szemét, amiben mászkáltunk? – gúnyolódott
valamelyik.</p>
<p>Csala Ferenc végleg megdühödött.</p>
<p>– Az értelem szentségtelenjei vagytok. Bolondul lármáztok, mint
azok az aranymosó cigányok, kik szemenkint halásszák a
Vargyas-patakból a kihordott morzsát. Az a szemét – tudod-e? – De
itt a szemét is más: az élet halott része.</p>
<p>A társunk észrevétlen a Csala Feri indulatos szemei közé
kacagott.</p>
<p>– Hagyd abba. Ostoba szegény vagy, ki, – mikor a kenyér
elfogyott a kezéből, – saját ujjait eszi meg.</p>
<p>– Ne bántsd, – hárítottam el az álmodó fiutól a durva
ridegséget.</p>
<p>– Eh. Az ájult asszonyt tükörrel lehet a legjobban
felébreszteni.</p>
<p>– Áron te! – könyörögtem. – Balogh Áron! Hallod-e? Te hó te! –
Mi lelte ezeket?</p>
<p>– Ki akarlak kergetni ebből a lyukból, – vitézkedett Balogh
<span class="pagenum"><a name="Page_55" id=
"Page_55">-55-</a></span> Áron, – mert nem neked való. Hideg, üres
vázzá sorvadsz te is, mint a cseppkő. Már most is kiálhatsz bátran
te is a csudálókő szádába és megkérdezheted: – Atyafi. Elmentek-e a
tatárok? – Úgy nézel ki.</p>
<p>– Aztán miért? – ingerkedett Áron. – Ha eloltod a fáklyát,
pompának, bűbájnak, ragyogásnak, fattyú-drágaköveidnek, az egész
ámulatnak vége.</p>
<p>Csala túlvilági öntudattal rázta a fejét félelmesen mosolyogva,
de Balogh Áron nem tágított.</p>
<p>– Mindegy. Majd jóllakol barlang-imáiddal s megúnod, hogy a
nyáladdal gyógyítsd a lehorzsolt bőrödet. Szofizmáid agyadból a
gyomrodba hullanak és rájösz, hogy a szépség is csak önámítás.
Elszaladsz szégyenkezve, mint a tivornya-asztaltól, melyen
fölébredtél.</p>
<p>– Még egyet.</p>
<p>– Nem szeretném, ha azt hinnéd, hogy a fényűzésed csaló
varázsától cinikusan megfosztottalak, egészséges gondalatommal
eltorzítottam cseppkő-palotádat, hol bizarr vágyaid szerint felsőbb
embernek játszod ki magadat és gyerekesen egyensulyozni próbálod
vele azon jólétet, pompát, hirt, uralkodást, mit az élet tőled
megtagadott. Rosszul tetted, hogy szóltál felőlük. Az őszinteség a
mai világban önmagad elárulása. Az erdőn járó gyerekek megtöltik a
keblüket madár fiókákkal. Otthon a nyakuknál fogva huzogatják elő s
emiatt két-három rebbenés után kimulnak. Igy jártál te is.
Holnaptól kezdve fakó, ijesztő üresség lesz neked ís a barlang,
mert feltártad nekünk. – A kőkorszak temetőőre voltál, de elűztek a
holtak, mert eldicsekedted a titkaikat.</p>
<p>– Remélem nem haragszol? – ölelte át az ingadozó, sáppadt
Csalát.</p>
<p>Csala szegény nem haragudott. Leromlott a kövekre gondolkodni.
Nesztelen tisztelettel hátrábbvonulva néztem. A lábához esett
fáklya pörkölte, füstölte a követ. Balogh Áron elégedetten
mutogatta fogait.</p>
<p>A barlang-szerzetesek rendje oszlóban van. Az együttálmodó
köteléket elvágta az irigység. A hatalmasabb gondolatot megölte az
aljasabb, mint rendesen.</p>
<p>A Barlang mélyében utolsó fényökben reszketnek a kövek. A
denevér is elsuhan felettünk ködös utjára. A körtestü állat a pók,
nyugodtan megnézi hálóját. A kövek tovább csepegnek.</p>
<p>Vajjon mennyi időre van szüksége a kőnek, hogy magába rejtse az
emberi fájdalmat? És lesz-e ki valaha kiolvassa belőlük?</p>
<p>A csudálókő csudái ma reggel megszaporodtak.</p>
<p>Csak még a Csala Ferenc bucsuzó imádságát szerettem volna
hallani. <span class="pagenum"><a name="Page_56" id=
"Page_56">-56-</a></span></p>
<div class="chapter">
<h2>AZ IDŐNAPELŐTT ÉBREDT EMBER.</h2>
</div>
<p>Árpádkori templom.</p>
<p>Ködös, beteges ház, melyet csontig gyötört az idővel viaskodás.
Felrepedezett, vénhedt és terhes látvány, mely átment az ódonság
vegyi folyamatán. Szürke, széles csontváz, mely minden éjszaka
visszavágyik a teremtés első napjaira. Denevérrel ragasztott falain
zöld a nyirok. Ki tudná mennyi idő óta sír alatta az a tücsök,
melyre kezdetben a templomot ráépítették. Már csak hullafoltos
imádságraktár, mely felvette legrosszabb külsejét, hogy kárvallás
nélkül állja ki az ismeretlen veszélyeket. A támaszfalak úgy dűlnek
neki, mintha a templom eddigi papjai homlokukkal támogatnák. Azóta
fű nőtt ki a hátgerinceikből. A torony hegyén a pléhkakas a holdba
akar ugrani. A szűk ablakok régen megvakultak. A zsoltáros könyv
porbaszakadt, a primitív freskók szemeit megette a salétrom. A
verébfiókák benéznek a szertartásra és óvatlan pillanatban ráesnek
a úrasztalára. A kripta hivességéből felzarándokolnak a szellemek,
hogy megnézzék a falon lógó szentruhát, melyből egykor kiették a
hangyák a papot.</p>
<p>A mostani pap fiatal, makrancos erejü ember, hozzá nevelődött a
templomához. Omladékban lakik maga is, roncsok mögött, ócska
edények között, a világpusztulás szakadékában. Mindennap egy
élethosszra merül ki. Elfoszlott életek romjain haldoklik. Ezen az
estén végre fellázadt.</p>
<p>– Elég volt. Nekem elég.</p>
<p>Tervez és csendesen bealkonyodik fölötte. Senkije sincs, csak a
templom. Gondolatai beleragadnak a piszokba ezen a helyen. Néha a
magánosságban dührohamot kap és lángot érez a feje helyén. Saját
szája párája égeti. Aztán elresteli magát és hogy önuralmát
visszanyerje, megszámlálja egyik kezének földmunkától piszkos
ujjait.</p>
<p>– Én már megvagyok címezve a pokolba, – dörmögi sárgán.</p>
<p>Evangéliumi igékkel megfeddi magát, szentelt vizzel tölti
csordultig a száját, de ismét újra tobzódik benne a fekete angyal.
Megalázza magát és durván rákiált a szivére:</p>
<p>– Mi lesz odabenn?</p>
<p>Bizonytalan mozdulatot tesz, fehérpercekre vágyik, mig az éjfél
az ablak alattvár. A fehér perceknek kínos a harapása, mint a
nesztelen menyété, mely az állat alatt elsunhanva mérgezi meg a
tejét. <span class="pagenum"><a name="Page_57" id=
"Page_57">-57-</a></span></p>
<p>– Legalább asszony volna a háznál!</p>
<p>Ránéz a rongyaira, magát szemléli és szomoru házának minden
kicsi tárgya új kínnal nehezíti. Rekedten kacag. A nevetés úgy
zörög a testében, mintha a megromlott óra kerekén lefut a fekete
lánc a tulságos súly alatt.</p>
<p>– Mi lenne itt a szép leányból egy hét alatt?</p>
<p>Fölcsapott a szenvedély, az éhes hús törvénye; hogy a levegő is
reszketett körülötte.</p>
<p>– Kapok én asszonyt. Ideillőt.</p>
<p>Fogta a furkósbotot, melynek ólom a veleje. Már egyformán
fegyverkezett a parasztokkal. Az ősember primitív furfangja szerint
a botban hordta a halált.</p>
<p>Rágondol, hogy a férfiak már kivül alszanak a pitvarokon.
Hanyattfekve várják, hogy tátott szájukba hulljon valami felülről,
talán a jövő csillagdarabra irva és megerősítve életüket, mint a
harmat a fű gyenge lábát. Még érzik rajtok az ösztön lehellete,
mely vad és forrongó, mint az éj gyümölcse. Az ősasszony éjjelre
földbevájta magát, hogy a férgek meg ne csípjék. Hajánál fogva
rántotta ki magának a férfi belőle. Igy tesz. Ezek a házak is ilyen
földi lyukak s az emberi gazdagság végső határáról így gondolnak az
itteni szerelmes lányok:</p>
<p>– Bemeszelem a házadot sós téjjel.</p>
<p>A pap megpihen.</p>
<p>A föld összevegyült az éggel. Az éjnek csillagtáncán
leereszkedett a másik élet felvonó hidja, hogy a sors a földre
szálljon s a lehullott holdat gyászmenetben felemelje. A torony
fehér gúlájára harmat csapódik. A látóhatár belemosódik a szertelen
őrvénybe. Az űr tompán zajlik, mint a kisértetek gyomra. Apró,
rojtos felhők gyülnek, mintha öregasszonyok fekete keszkenőit kapta
volna magasba a szél.</p>
<p>Az Árpád-templom papja kilépett az ajtón, de megdöbbent az
ujjmutató éjtől.</p>
<p>– Aljas vagyok.</p>
<p>És fennségétől megtísztultan szállott le a küszöbről.</p>
<p>Csillapodásul gyermekkorához tért vissza, a szülői házhoz és
földbevert kövekként állott a kopárra tiprott világ közepén.</p>
<p>Majd nesz hallik és valami zavaros tömeg bukkan elő abból az
irányból, ahol csendes fény hull az ösvényre. Odaér és az ablakon
beszól.</p>
<p>– Itthon van-é, tiszteletes uram?</p>
<p>– Ki kérdi?</p>
<p>– Az egész eklézsia.</p>
<p>Egy nép sorsának rettentő humora van ebben a beszédben. Egy
ember az egész eklézsia. Kántor, kurátor, egyházfi <span class=
"pagenum"><a name="Page_58" id="Page_58">-58-</a></span> és
gyülekezet. Bús, öreg roncs az is, terméketlen ágyéku, utolsó
lélekzetét leső mustrája fajának.</p>
<p>– Mi a baj Gábris?</p>
<p>Az öreg keserüen köpik.</p>
<p>– A máshitüek küldtek, hogy ha nem adjuk a földet s a templomot,
kipusztítnak innen.</p>
<p>A pap mosolygott. Sokszor megfenyegették már a máshitüek és
másnyelvüek.</p>
<p>– Adjuk-e Gábris?</p>
<p>– Nem kéne.</p>
<p>– Akkor nem adjuk.</p>
<p>– Én bizom, – pihegte az öreg, – hogy nem merik agyonütni a
tiszteletes urat, mert tudják, hogy <i>időnapelőtt ébredt
ember</i>.</p>
<p>– Az mi a fene?</p>
<p>Az öreg borzadva nézett a papra.</p>
<p>– Olyan ember, ki születése előtt az anyja méhében
sikoltott.</p>
<p>– Szamár kend Gábris, – szidta a pap.</p>
<p>– Lehet, – átalkodott meg hitében a másik.</p>
<p>Az árva két magyar hallgatott.</p>
<p>Tüz verte fel a pap arcát, tapasztalat szegényítette a másikét.
A pap fejének éles reliefje mögött az agy kerékvágásain sürün
járnak a gondolatai, hogy megduzzad a koponyája tőlük és piros
jelet tesznek a szemeibe.</p>
<p>Kivül a fák galyai közt álmokkal vesződnek a madarak. Ebbe a kis
zugba veszve természetfeletti kötelességeket ró magára a pap, mert
megejtette az ihlet és kiegyenesedik, mint egy bogárka felett az
Isten.</p>
<p>Az Árpád-templom a mellére dölt és most benne reszketnek e
kialudt idők. Az árnyak parancsolnak neki. A rothadó, penészes
szentruhát magára öltötte temploma faláról és azzal a végzet tiltó
törvényt irt a lábai körül. Innen el nem mozdulhat.</p>
<p>Egész lényén elhatalmasodik a kripta szele, a fogai
belevacognak, ahogy földi vágyait szétszórja. Fásult lábakkal már a
saját koporsójában sétál időnapelőtt ébredett emberek végzete
szerint.</p>
<p>Dacból se tágítana innen. Büszkeségét is terheli a fenyegetés.
Felvágja az eklézsia kis leveles ládáját az asztalra. Előkotor egy
fonnyadt, régi irást, valamelyik porladó pap elődjének levelét.</p>
<p>– Ide hallgass Gábris! Háromszáz esztendővel ezelőtt ilyenek
voltak a papok.</p>
<p>Remegő fanatizmussal kiáltott.</p>
<p>– Hallgasd te is Gábris! Őt is elakarták innen verni,
<span class="pagenum"><a name="Page_59" id=
"Page_59">-59-</a></span> de megesküdött, hogy nem megy. Irásba is
tette a népeknek. Átok a kezdete, mint mindennek a földön.</p>
<p>Kálvinista énekléssel olvasta:</p>
<p>– Én, Uz Bencze pap, esküszöm s ha bé nem tartanám:</p>
<p>Föld engemet elnyeljen, latrok kössenek lábukhoz, minden féreg
rajtam hizzék, minden bánat bennem lakjék. Mózes írása törüljön el,
szamártemetésben legyem részem. Hóhér legyen baltolmácsom, ha mi
gonoszt véghezvinnék. Szép hitös assszonyom tőlem elsorvadjon,
inges két magzatom akárhogy elvesszen. Megvetésnek kára érjen.
Isten szakállával törülje nevemet az élők sorából. Amig a nap
kisér, meddig a hold ellát, beteg kutya szerencséjét örököljem!</p>
<p>– Mert én, Uz Bencze pap, énakaratomból esküszöm!</p>
<p>– Esküszöm pedig a kenyérre!</p>
<p>– Esküszöm a sóra!</p>
<p>– Esküszöm a négy bőjtre, Istenre és minden teremtményére, hogy
én ezen szép templomot hóttomig el nem hagyom, s ha meghóttam,
testemmel akár kertet támasszanak!</p>
<p>Mindaketten lihegtek a rémitő eskü után. A pap aláirta és
megcsókolta az Uz Bence esküjét. A térdén eltörte ólmosbotját. Két
karját a mellére vágta.</p>
<p>– Most eredj öreg Gábris és vidd hirül, amit láttál.</p>
<p>Az öreg ember roskatagon motyog és eszi a szája szárazságát.</p>
<p>Az éj teljességében áll és olyan, mintha a pap fénytelen buráját
keresztül lövöldözte volna, hogy az Isten ide lásson.</p>
<p>Az Árpád-templomon új repedés támad és az alatta cirpelő tücsök
csendesen kimulik. Minden alszik, csak az időnapelőtt ébredt ember
őrködik a bunkók árnyéka alatt. <span class="pagenum"><a name=
"Page_60" id="Page_60">-60-</a></span></p>
<div class="chapter">
<h2>TEDD LE A NEVEDET GIDRÓ PÉTER.</h2>
</div>
<p class="summary">– Átkozó levél az utolsó árcsói baráthoz. –</p>
<p>Magában fondorkodó, előrehorgadott ükapám omló-porló írása ez,
kinek az élet már aranyzérus. Régen átdugta a fejét rajta.
Hatalmába belefáradt, málladozó gőgös agg volt, ki hetven éven túl
magasabb szférát lakott és csak isteni közbenjárással lehetett
szóra birni. Alakja vetekedett gyepűháborító őseivel. Fakó,
gúnyoros bölcs és hajthatatlan. Sisakban feledett százados fő,
kiméletlen, hiábakeresztelt turáni keserves, ki háborgásában
földdel együtt szedi az epret, mint a medve.</p>
<p>Mikor a levelet irta, üstökét meszelgette a halál, mint a
rabszolgák lábát volt szokásban, de ő ezzel se törődött.</p>
<p class="center">*</p>
<p>– Láttalak, Barát!</p>
<p>Sirgödör már a kincses ládád. Imahabaród erőtlenül aláfittyent,
kopasz, nyeszledt saskeselyü ül már a dohos kámzsád felett.
Végérvényesen vége az árcsói szép napoknak. Megelégszel a jóleső
tüsszentés boldogságával. A bortól mindjárt a tántorgó kerekű,
aranytaligára ülsz és sápadtan elalszol. Ha asszonyt vezetnek eléd,
ölelés helyett megáldod. A kincsek felett győzelmesnek látszol.
Gúnynak, gyülöletnek szentes ábrázattal lyukas tarisznyát tartasz.
Juhok közé vetett érzéketlen pásztorbot vagy, ó-szövetségi
kormányforma.</p>
<p>Ki vétkezni képtelen, imádkozni se tud. Néma és töprengő levél,
mint a tojását csőrében költöztető madár.</p>
<p>Tudatlak, hogy jól vagyok, Barát. Az én lábamról nem ették le
idegen porták marós kutyái a sarkantyus csizmát kúdulás közben.
Hát, hogy megőszültem? Ne féltsd te az fehér lúdat a vizbehalástól.
Te csak vizsgáld a lelkiüsmeretedet, mig megvedlik alattad a
medvebőr a kanapén és megfurja lábszáradot a szú,</p>
<p>Tedd le a nevedet Gidró Péter. Érdemtelen vagy rá. Az apád még
fagúzsból csavart jármot vetett a bölény nyakába a fülei nagy
erdőn, de te azt se tudod, hogy nem ezüst fonállal, de vérrel
peremeztük subánkat, mig te Istennél futottad a magad dolgát.</p>
<p>Vitték-e hírit neked, hogy Kós Imrinek vége?</p>
<p>Gyeke Dénes se öntözi többet pézsma-vizzel a szakállát.
<span class="pagenum"><a name="Page_61" id=
"Page_61">-61-</a></span></p>
<p>Bethlenfali komám se ciprusfaládában nyugszik.</p>
<p>Petresnek is a bogácsi szászok ástak sirt istennében.</p>
<p>Etcetera, etcetera.</p>
<p>Míg a felvetett alma alájön, idő változhatik. De te honnan
tudnád?</p>
<p>Tőled ugyan zászlóval hordhatnák el a határ köveit.</p>
<p>Hosszu gondolatnak rövid szót adok.</p>
<p>Porod se maradjon. Barátnak is rossz vagy, különben ösmerned
kellene a székely hitigazságot, hogy nemcsak a chrisma, vagy a fák
olaja szentelt, hanem az emberek drága kenete, a verejték a
legigazabb papavató-szer, melyet belső tűz ver ki lelkéből azoknak,
kik asszonyok kedvességéből is kölcsönzöttek erőt s kiknek fülébe
gyermekük sirta teremtésvádoló haldoklását. Ennek hijjával porbairt
jóslat lesz belőletek.</p>
<p><i>Enlaka</i> fölött a kővéváltozott, felkantározott
<i>Firtos-lováról</i> mondják, hogy megjelenti a székelység sorsát.
Szép, békés üdőnkre fehér, mohaszőre arannyas, zord üdőnkre fekete,
felhők közt nyugtalankodó.</p>
<p>Sárviz járjon a szivedre, soha se nézed te azt a lovat?</p>
<p>Meglátszik, hogy úrfi-korodban is csak asszonyoknak kémdeákja
voltál, másképpen azon lóról fölszedett szemöldökkel kellene
prédikálnod egyhuzamban reggeltől estvélig, mig annak a lónak
kőlábai eloldódnak, mert – sírástól reszkessen rothadt bajszod –
pusztulás jöve reánk.</p>
<p>Aki pedig barát, az termeljen sáfránt, ha nem tud a sziklába
lelket önteni.</p>
<p>Egyéb panaszom is van.</p>
<p>Hajitásnyira van tőletek a világ nevezetessége, a
<i>Rakodó-hegy</i>. Viz oldja fel a föld méhének minden kincsét és
színes rétegekből hegyet emel arany lávából, ezüst fátyolból,
gránát-, zafir-kristályokból. Észrevétlen tornyosulással mese
növekszik valósággá.</p>
<p>Egy életet éltél le a Rakodó-hegy alatt s az ércforrások
felhullámzó csudálatosságát mégse érted. Csak a szineket látod, a
dómépítő türelmet, de nem sejdíted, hogyan válik a feloldott kincs
mélységtáró bölcsességé, honnan pap-eleid merítettek.</p>
<p>Hej Barát, te talpas! Ez a kincsek sirja, hadas Irnák koporsója.
A felvetett virágkövületekhez van-e értelmed? Borultál-e a hegy
szája fölé jövendőt lesni, jelent megtudni, mig igaz látások
özönlenek lüktető agyadba? Bűvös erő tükröződik abban s a tükör
néped életét megigazolja.</p>
<p>Rettenj és rémülj Barát! Fekete réteget rak hadas <i>Irnák</i>
sirja. Szorítsd rá a szádat s szüntelen kiáltozz át a másvilágra,
ha értünk könyörögni erőtlen valál. <span class="pagenum"><a name=
"Page_62" id="Page_62">-62-</a></span></p>
<p>Ám, mi közöd velünk? – Sohasem érezted a csillagnál melegedő
bújdosók vágyát a tűzhely után, anyád sirjába se lőttél
keserűségedben, hogy miért szült e világra téged. Ti pedig árcsói
barátok ehelyett csákánnyal támadtátok, földdel behánytátok a
székely jóshegyet. Sok istentelen! Elfeledtétek: – Amelyik nép
multját eltemeti, elpusztul az.</p>
<p>Hamarabb megolvad a kő egy barát tenyerén, minthogy ezért
megbocsássak. Nem csoda, hogy a fejetekre szakadt a firtosi
zárda.</p>
<p>Igy tevétek a hunn írással is.</p>
<p>A pogány ragaszkodás fájt nektek. Nyugatról hoztatok köntöst a
szónak, pedig nem látott még olyat betűkitaláló értelem. Nyíl után
hunyorító, világigázó nagy nép igaza volt pedig az az irás.</p>
<p>Mert: –</p>
<p>Van, aki madarak nyomáról rajzolt betüt a szónak. A
villámcikázást nyomorította ábécébe a germán. Másnál ismét
alattomos kigyótekergőzés a sorok hulláma. Az arab írásban mintha a
sivatag közepén elhullott emberek testén egymásmellé osztott férgek
ágaskodnának. – A hunnok azonban a bölcsesség gyökérszálaiból, öreg
emberek szeme mögé vont életráncokból alkottak formát a
gondolatnak.</p>
<p>Nem látott még ilyent betűkitaláló értelem.</p>
<p>Ha minden barát szájavégén tiszta kánári nádméz csurogna e
népre, mégse volna jóvátéve a ti irásirtásotok.</p>
<p>Hosszuorru fa-saru, hosszuorru barát.</p>
<p>Pókhálóban ültök a föld fölött. Nem is vélitek, hogy a
gondviselés két véglete, a kenyér és a virág közt számunkra mi
történik.</p>
<p>Zsebkendő-végről táncoltok az élettel. Csak a szemetek ég
utánna, mint a faoduba leskődő baglyoké.</p>
<p>Úgy kellene, hogy rátok nehezedjen minden hegy s a tűzhasogatta
sziklák. Fejeteket izzassza a felhő, a szálló bogarak nektek
kedveskedjenek. Sirásunk érzékenyítse sziveteket, belénőjjetek
fába-fűbe. Pihenőhelyet csináljon a megcsúszott kő, idekösse
lábatokat a virág, agyatokba belevilágítson a gyertyánk s a fákon
tündöklő minden gyümölcs elbódítson. A hangya is akadályt hordjon
léptetek elé. A nap függönye e láthatáron át ne bocsásson, avagy
botlanátok el az <i>ördög barázdán</i>, a székely földet
körülzároló emberfeletti őrtöltésen és süvegberejtett orcával addig
zokognátok felettünk, mig a koporsónk alá tett tövisen megnyugodva
testünk-lelkünk földdé omlik.</p>
<p>– Hej Gidró, Gidró!</p>
<p>Csókkal mérik meg a fehérnép száját, szeretettel a világ hosszát
és te övedről leoldoztál bennünket. <span class="pagenum"><a name=
"Page_63" id="Page_63">-63-</a></span></p>
<p>Pedig lásd!</p>
<p>A gyűlölet kitagadja a fényt szemünkből, az erőtlenségtől
elejtjük falatunkat és szégyentől ég az arcunk, mint a lángszin
bársony. Jókedvünket elorozták, bitanggá vetett a keserü élet.
Ahhozértő nótát mondhatna nagy leromlásunkról.</p>
<p>Nótamondás? – Hol jár az eszem?</p>
<p>Miseruhát adass minden tekergő lantosra, de ékest, de dúsat,
amelyiken hat szentasszon vakra-varrta magát; mert – tisztelem a
hirit –, nem tudnak ma a lantosok az igazi dalhoz.</p>
<p>Mindegy.</p>
<p>Már az én hegedüm keresztbetett két virág a gyermek álla alatt.
A versek nem siettetik az ereink tüzét, könnyünkből a nóta több
gyöngyöt nem farag, elveszett a taktus, a pariparobogás.</p>
<p>Ez az utolsó levelem hozzád, aztán közgyepet hagy köztünk a sir:
de mivel szégyenítselek meg Barát?</p>
<p>Ha leányod volna, kicsike, térdigérő; hozzád küldeném, hogy
öledbe rejtőzzék. Ha fiad volna, levente; fonnyadt, kongó melledre
siettetném és te kevély örömödben, barát egyszerűséggel virágot
szednél alomnak a lova alá. Ha asszony fonna borod mellett,
rárómadarakkal, vadászó ölyükkel kedveskedném, mig te a kévét
cséplő emberek tempójára ügyelsz.</p>
<p>Mivel pedig te csak vén, körmös Barát vagy, levélvivő cigányomat
küldöm száz aranyakkal, hogy egy Gidró öreg bottal ne zörgessen
idegen ajtón, borod legyen pezsdülésig s az idő, közös emlék
megkényszerítsen: – Mikor mindaketten a nászhintó két ablakában
bámuló lantos gyermekek valánk a fejedelem lakadalmán. – Az arany
szegekkel kivert ezüstös kerekeken – ime – eddig jutottunk.</p>
<p>Igy is jó.</p>
<p>Csak, – ha innen elmentem, – a nyomor meglohadjon, jó szó
felfakadjon, bánó szó ne legyen, fennséges legyen az inggel
megtörült minden homlok. Avar közt a holló holtat ne keressen, a
fejedelmek közt hazug ármányt több követ ne hordjon. Hagyjátok a
vetést békében sárgulni.</p>
<p>Nyissátok meg száját a Rakodó-hegynek, hogy a regőrejtő hadas
Irnák sirja házunkat betöltse. Te pedig vén Barát kérd meg
Úristened, hej azt a sok árvát aztán ő feressze. Így még azt se
bánom, hogy a csatazáró, fergeteges kürtöm csak a csordát
gyűjtse.</p>
<p>Tőlem akár kakastéjjel süssétek a bátorságot, de én látni nem
kivánom. A régi jó világot kössétek batyuba s földig húzván a
leghosszabb fenyőt csaptassátok immá’ a pokolba.</p>
<p>De te Barát osztályosom valál, egyazon hótól fehérűltünk,
<span class="pagenum"><a name="Page_64" id=
"Page_64">-64-</a></span> közös könnyünkbe vakultunk; testemet
azért ezektől megójjad.</p>
<p>Akármelyik könyöködön gondolkodj felőle, ép ésszel rendelem,
esküvel meghagyom, hogy: –</p>
<p>Tömjén füstölővel magadat ne fáraszd, hosszu a tüdődnek a
„Miserere“-soltár. Vén hangodnak szárnyán messze úgyse jutnék.
Fejér szakállamot vizzel ne áspergáld, rongyolt Bibliádban se
keresd a textust; – hanem a lovamot pompára szereltesd.</p>
<p>Eléadják szódra a bogláros féket, az innapi csójtárt. Homlokelő
helyett párducbőrrel vértezd. Itt hányódik valahol az üstöknyomtató
s a jáspisos nyereg.</p>
<p>Szép varratos keszkenőt adjatok kezembe. A sisakos, páncélos két
fegyvernök el ne maradjon. Zászlót, kardot síromra vessétek, kopját
a templomfalába törjétek.</p>
<p>Többet nem is mondok.</p>
<p>Csináld Barát, csináld, ahogy ketten tudjuk, konok módra, keleti
lélekkel. Pornak csendességében, hegyeknek gyászoló fekete ölében
megbúsult lelkemet így készítsd az útra.</p>
<p>Aztán te is tedd le neved vén, szomorú Gidró Péter! Siess,
kövess engem!</p>
<p>Ez a plánéta már ránkunt.</p>
<p>A halál fagyának rögei közt várlak. <span class=
"pagenum"><a name="Page_65" id="Page_65">-65-</a></span></p>
<div class="chapter">
<h2>LOPJÁK A GYÜMÖLCSÖT</h2>
</div>
<p>Gyalázatosan megszedték a gyümölcsfáimat. Az arany parmen alatt
egész halom lehasított ág, könnyező levél hevert. Magamnak kell
megőriznem és rászánnom az éjjeli nyugodalmat.</p>
<p>Őszies, hüvös az éccaka. A szarvas már beleivott a vizekbe, jut
eszembe a gyerekkori magyarázat. Édes, teremtő nedvek hulldogálnak,
mintha a csillagok sirnák titkos, homályos fénnyel. Néhány
gondolaton végig futok és behunyt szemekkel képzelődöm a keserves
egyhangu tücsökszó mellett. A képzelet, ez a fehér leányka,
idekapkod, odanyúl virág után és minden férfi képzeletének van
fehér leánykája.</p>
<p>Hunyókálnak az ablakok a faluban. Valahol egy legény kilépett a
kapujokon. Faluba megy, énekszóval megjelezi.</p>
<p>„Piros rózsa, fehér rózsa, kinyillott egy kis ablakba.“</p>
<p>Ez az.</p>
<p>Távoluccán, közeluccán a kutyák beleorgonálnak. Majd félbeszakad
a nótázás, valakinek köszönt.</p>
<p>– J’estét.</p>
<p>Igen meglepetten, igen bátorságosan hangzik. Valószinüleg
zsandárral találkozott. – Tiz lépésig tisztességből csend.
Szóváltás nincs. Mégse zsandár.</p>
<p>Kitájékozódom az útra. Kézi villanylámpa lidérckedik rajta. Soós
Árpád szokta a mellénygombján hordani, tehát úrral találkozott.
Kissé megszúr a gondolat. Arra laknak Bedő Ilusék.</p>
<p>Fuvallat buvik a levelek közé. A gallért felhajtom és
elpletykálok magamban. Jól esik a megszólás az emberi
természetnek.</p>
<p>A legényről megfeledkezem. Már felém hangzik:</p>
<p>„Folyton álmodozom róla“…</p>
<p>Ez nem igazi nótázás, csak az érzései hajtanak bimbót
szeszélyesen, mint a szegfübokor ága; ide egyet, oda a mást.</p>
<p>Sodrott szivar pislog a legény kezén, mint az ékkő. Vigyázkodik.
Most megismerem.</p>
<p>A szélső almafa a keritésre hajlik, a lombja közé burkolózom
csendesen.</p>
<p>Egy kis zsuppos háznál megáll, fejmagasságban az ablakkal.
Közelarccal beleszól.</p>
<p>– Nyilj meg setét ablak. <span class="pagenum"><a name="Page_66"
id="Page_66">-66-</a></span></p>
<p>Melegen, kedvesen tudta mondani.</p>
<p>Megtörténik zajtalanul és mégis úgy rémlik, hogy ő alkotta
magának az anyagtalan sötétségből azt a fehér, csinos leányfejet,
melyen még frissen rajta van az első álom hamvas melegsége,
kuszáltsága és mintha hatalma volna felette, hogy ujra fekete
semmivé enyésztesse, ha már nincsen gyönyörüségére.</p>
<p>A változások titkon történnek, mint a fű növése, a leányszív
rejtett és magába mélyedt, mint az éj, mely a föld mögött lakik és
nem lehet harcolni ellene.</p>
<p>Kíváncsian várom azért első érzésüket, fiatalságuknak első
merészségét, virágtermő fejüknek ügyefogyott igazságát.</p>
<p>De csak susogás.</p>
<p>– Emri.</p>
<p>Emri és tovább semmi.</p>
<p>Ismét egy csendes</p>
<p>– Maris,</p>
<p>egy halk</p>
<p>– Emri</p>
<p>és ismét semmi.</p>
<p>Megzavarják. Nagyranőtt férfiárnyékok jönnek ki a sötéürből,
csak úgy lábolják a fekete kaoszt. Vállukon fejsze. A mel zőre
mennek. A vaddisznó igen töri a kukoricát, őrizni kell. Nagy
vadijesztő tüzeket szoktak gyújtani az erdő szélen.</p>
<p>Egyikük elmentében odaszól.</p>
<p>– Te vagy-e Emri?</p>
<p>– Ez én.</p>
<p>Odébállanak. Az utolsó azonban hosszan, feltűnően vissza
nézett.</p>
<p>A lány visszabúvik az ablakhoz.</p>
<p>– Jaj most megtudták!</p>
<p>– S hát osztán.</p>
<hr class="tb" />
<p>Végigfekszem az őszi hervadt füvön és ugy tetszik, hogy hallom
az élet megdermedését, ahogy a tenyészetből az életnedvnek a földbe
visszacsörgedeznek és szintelenül megszakadnak a láthatatlan
életfonalak az anyag tehetetlen összeomlásában.</p>
<p>Rágyujtok és hallgatok.</p>
<p>Kezemhátán – érzem – bogár mászik. Megnézem a szivarparázzsal.
Picike ormányos bogár. Finoman kék és szépen zománcos, mint a Bedő
Ilus selyemruhája.</p>
<p>Tünik az ifjúság a földről.</p>
<p>Az átlátszó tiszta zöld levelek megzavarodtak, mint az aggastyán
szemei, kinek az évek kábultsága agyára szállott. <span class=
"pagenum"><a name="Page_67" id="Page_67">-67-</a></span> A föld
tehetetlensége magához szivja a testeket és a fák hajladozva
bánkódnak felettem. – Jó elaludni.</p>
<p>De mit csináltok ti ketten odakünn?</p>
<p>Vagy úgy?</p>
<p>Egymás kezét fogják.</p>
<p>Tegyétek azt, de tiszták maradjatok, mert jeges vizbe doblak
benneteket, mint az eszkimó asszony a gyermekét. Védekezzetek, mert
nektek adom a világot.</p>
<p>Mit susogtok?</p>
<p>Különben susogjatok. Látom, tiszták és jók vagytok és én
egymásnak adlak.</p>
<p>A legény készülődik. Itt a bucsuzás. Megáldom őket.</p>
<p>Nyugodtan mehetsz, én őrködöm. Tied már kizárólag ez az
ablak.</p>
<p>Kis leány, holnap már kiteheted a fuksziát, muskátlit és mikor
elfogyott róla a sok tüzes virág, te fiu jöjj el érte fényes
nappal, zeneszóval és hivjatok engem is.</p>
<p>Arra mégy? Jó. De vigyázz! A Bedőék ablaka alatt csendesen
járj.</p>
<hr class="tb" />
<p>Hideg már a föld. Fázom.</p>
<p>Önző vagy föld, irigy vagy, magadra téped a fákat virágostól,
levelestől, hogy hiuságodban minden illatot magadra pazarolj.</p>
<p>Vagy lehet, hogy te vagy a mindenség szive, ki minden szépséget
magadba zársz.</p>
<p>Könnyelmü leány vagy, elcsábítottad a napot, tüzét kiszivtad és
most ellökted magadtól.</p>
<p>Hideg vagy, mint egy öreg tudós ráncos keze; azért öltötted
magadra minden szépségedet, de ő elfordult és most kihült a
szived.</p>
<p>Valaki meghalt, akit nagyon, igennagyon szerettél. A legkisebb
csillag, gyermeked.</p>
<p>Boldogtalan vagy?</p>
<p>Sajnállak föld, vedd a szivemet és melegedj át tőle.</p>
<p>Elszundítottam.</p>
<p>Mi az? Már hajnalodik, vagy a vadijesztő tüzek lobogtak fel
tulságosan?</p>
<p>A torony élesen meg van világítva.</p>
<p>– Ég az erdő! – kiáltják.</p>
<p>Tüzben az ég nyugaton, mintha a nap eltévesztette volna, hol
kell feljönnie.</p>
<p>De ni. Ember jön az uton orozkodva, a vállán durva, kinnalvó
darócköpenyeg. Szembefordul a Marisék ablakával, mintha tépelődnék.
<span class="pagenum"><a name="Page_68" id=
"Page_68">-68-</a></span></p>
<p>Most már mindent tudok.</p>
<p>Ez a fejszés ember, ki visszanézett.</p>
<p>Kábult a fejem a sok virrasztástól, zavarosok a gondolataim.
Hiába, szokatlan.</p>
<p>A tűz világosságánál még megeszem egy hideg almát és holnapra
mindent elfeledek. <span class="pagenum"><a name="Page_69" id=
"Page_69">-69-</a></span></p>
<div class="chapter">
<h2>NYIRFÁK ALATT.</h2>
</div>
<p>Van itt a legényeknek egy bájos, régi szertartása, a
zöldágeljegyzés. Magas, sudár nyirfaszálat vernek a lányos házak
kapujába pünkösd hajnalán. Nem véletlenség, hogy éppen a nyirfát
választják s a hagyomány szívósságával ragaszkodnak hozzá. Képesek
tömlöcöt ülni érte. Olyan tilalmas nincs is, mint a nyirjes, a
Sugás nevezetü, hol zöld, arany és fehér sorban, mint ég s föld
között feszített lanthurok állanak vékonyan. Szépség, tisztaság van
köztük. Tavaszi nedvök, a virics, édes és hűs. Micsoda fehérhajú
agg szó ez. Úgy cseng, mintha eleink a zsákmány arany pengését
próbálnák a kövön. Javarügyezéskor növendék legénykék léket vágnak
a nyirfa lábába s a szekerce fokával meg is kopogtatják a fát.
Zárkózott hatalom látszik a szemükben, sejtelmesen hajtogatják.</p>
<p>– Virits nyirfa, virits.</p>
<p>A fa sárgás életmustja meggyülekezik a vágott göbőben,
nekihajlanak és szürcsölik élvezettel. A fákkal való ezen
közösségnek, egyesülésnek mögötte sok minden rejtőzik. Az emberi
öntudatnak nem példátlan merészsége-e villogó baltával megállani a
kopár fa mellett és életreparancsolni: – Viritsnyirfa, virits!
–</p>
<p>Tudólátó, jövőtáró, beláthatatlan fejü elődök öröksége ez is,
kik feltárták a fa eredetét ezen mondásban:</p>
<p><i>„Nap volt édesangám, hold volt édesapám, kerek föld szült
engem“.</i></p>
<p>A nagy háromságnak elfedezett nászára ráparancsoló értelem, ha
el is porladt velük, a nyirfa nedvében mégis felforr tavasszal s
viricsivó fiak cselekvéséből visszalátszik. Szánni lehet, aki nem
hiszi.</p>
<p>Ott van a másik is, – a furulyahallgató legény. Nem az a legény,
aki bor mellett hallgatja a tilinkót, klánétát, vagy ennekelőtte a
tárogatót; hanem az az ügyibevaló székely gyerek, aki az elkészült
hangszert legelébb a füléhez tartja s hosszan tájékozódik. Van, aki
nem tudja, hogy a furulya tündérkoporsó, fényes nyoszolya, melyben
a szép nóta alszik s kilenc lik az ablaka. Az a legény pedig
ilyenkor az ablak alatt hallgatózik.</p>
<p>A zöldágeljegyzésnek akkor van ideje, ha már a szüzek saruja, a
szarkaláb is kinyilt, a tavaszvizek felfakadnak a lábnyomok után;
sárga kis virágban sárga kicsi méh ül, piros kis virágban piros
lesz a méh is; a nyirjes szélén pedig megáll a <span class=
"pagenum"><a name="Page_70" id="Page_70">-70-</a></span> vörös
róka, belebámul a fehérségbe és szomoruan elfordítja méltatlan,
ravasz terveket számigáló okos fejét. Csak a tisztaszándéku őz áll
meg a lehajló ágak alatt s a napfényben az arany levélkék pici
rebbenéssel pilinkéznek. Ilyen hajnalhasadtán, mikor az ég
aranydeszkái repedeznek, a régi nóta költi fel a nyirjest:</p>
<div class="poem">
<div class="stanza"><span class="i0">„Kerek erdőt
járok<br /></span> <span class="i0">Marokvesszőt
vágok“.<br /></span></div>
</div>
<p>Az alsó vesszőket letakarítják, gondosan ápolják, eljegyzési
jelt vágnak a törzsére, művészfaragással diszítik, a lombok közt
munkálva igy titkolóznak a leány felől.</p>
<p>Hej sokszor titkolóztunk nyirfa levelével.</p>
<p>Külön legénybiró intézi a dolgot, mert törvénye van az
ágmetszésnek, kapuratűzésének. Tehát este, ha már matollál a
denevér az ember feje körül, megkoppan az ablak.</p>
<p>– Jön-e úrfi?</p>
<p>Négyen-öten várnak, köztük olyan is, kinek az első zöldágverése
most lesz. Szemes, eleven, a kamaszerjedésen frissen átesett
fickók. – A cigányhoz rég kiment a parancsolat.</p>
<p>– Osztán akasztás lesz, ha valamelyik elmarad.</p>
<p>Már a többiek kis tűz mellett ülnek, nem messze az
<i>átokfától</i>, amely a legdaliásabb fa tiz határban; de ott fog
elkorhadni a saját lábán késő vénség után, miután a harkály
végigoperálta az oldalát. Az átokfán ugyanis vértilalom van és
édesanya átka. Alatta ölték meg a nagyobbik Kósát egy leány miatt.
Ma sem kérdi egy se:</p>
<p>– Hát te kinek vágod? Csak összeszikráznak a szemek és
megsujtják a szekercét. Megitilik a leányt is érte, az utcán lobogó
hajjal fut a fehérszáju rémhir.</p>
<p>– Éva Julisnak átokfát hoznak.</p>
<p>Harmadéve történt, hogy Becze Sándor nem kélt fel a tüztől.
Feltünt.</p>
<p>– Dologra Sándor.</p>
<p>Dacosan elkomorodik.</p>
<p>– Az idén nem gyegyöztem.</p>
<p>Megesik, hogy egyik-másik nem jegyez zöldágat, csak a tüzbe
bámul. – Mit lát benne? – Vörös semmi a láng. – Furcsa madár
szárnya nélkül, ágat eszik szája nélkül… Ilyen madár az élet is.
Embert eszik szája nélkül. Csak a becsület jár szájról-szájra.</p>
<p>Tavaly mégis mást határozott a legény. Zöldágat vert az Évé
Julis kapujába.</p>
<p>– Leveszem az átkot róla! <span class="pagenum"><a name=
"Page_71" id="Page_71">-71-</a></span></p>
<p>Reggelre derékon törve, csonkán, megzúzva, legyalázva az úton
hevert a galy.</p>
<p>A bandaszóba, forró kedvbe az út kellős közepén belekáromkodott
Becze Sándor.</p>
<p>– Álljon elé, aki tette!</p>
<p>A falutjáró fiatalság visszadöbbent, de aztán visszavágtak.</p>
<p>– Úgy ügyelj, hogy megbúsulod!</p>
<p>Felnőttek is belekeveredtek s az asszonyok addig jézusmáriáztak,
hogy a többi akkor abbamaradt. Zúgták ezt is, azt is, hogy Becze
igy, hogy Becze úgy; de Becze csak azt mondotta a követeknek.</p>
<p>– Az én dógom.</p>
<p>Azóta egy év telt el és most várjuk a holdat. Néha vetnek a
tüzre. Őket nézem.</p>
<p>Kedvesek vagytok ti fiuk a tűz mellett. – Most szerettek mindent
a mi van, mert minden a tietek és szép a minden. A babátok szeme a
csillag, a tűz melegében őt érzitek magatok mellett. Csak ő szép,
csak ő édes míndenek felett. – Ég, föld folyása, a tejut pataka
értetek van. – A létnek dermesztően fennséges küzködése, fölöttetek
való pusztító szágúldása, a bolygórepesztő dörej csak úgy hallszik
ide a kis tűz mellé, mint a nászmuzsika, melyet a tilinkóra hajtott
fejü legény ismer.</p>
<p>Ti kis legények nagy boldogsággal siessetek, mert telik az idő!
Pár év előtt még ficfafurulyát, most zöldágat, pár év után majd
csak pipaszárat vágtok.</p>
<p>A tűz hamvadóban, az idő haladóban, a legények felkelnek.</p>
<p>A nyirjes hangos lesz, fejszecsapások alatt ingadozik a fák
ezüstös teteje. Már csak egyedül ápolom a tüzet, mintha apja volnék
s – talán az is vagyok.</p>
<p>A Sugásban zuhantak a fák, mikor a tűz fényébe lépett harmadszor
is Becze Sándor.</p>
<p>Eldöbbenek:</p>
<p>– Mégis kijöttél Sándor?</p>
<p>Szembeült.</p>
<p>– Muszáj vót, otthonn nem nyughatom.</p>
<p>Fejszét se hozott, csak idegenül elbámul a fák során. –
Megsajnáltam.</p>
<p>Milyen más, mint a többiek!</p>
<p>Semmit meg nem érint. Embertől nem fél, de ezek a fák, ezek a
fehér pihegyűrüs, fosztoskérgű átkos fák bántják. Az ágak
szomorúak, a tűzzel, lángvetődéssel tündöklő levélkék fájnak. –
Susogásuk rágalom, hallgatásuk kétszinüség, édes nedvük méreg. Nap
ha rásüt, hold ha ráhull, madár rászáll; <span class=
"pagenum"><a name="Page_72" id="Page_72">-72-</a></span> szinben,
izben, hangban, illatban meggyalázottak, mintha a fából is ember
lett volna.</p>
<p>A fiuk elkészültek, indítják a szekeret.</p>
<p>– Mehetnénk.</p>
<p>Meg se látják Beczét. – Állnak.</p>
<p>– Tegyetek a tűzre.</p>
<p>Csodálkoznak, hogy miért.</p>
<p>– Még egy fa hiányzik.</p>
<p>– Hiányzik-e?</p>
<p>Mind állunk a tűz mellett. Feszült, kemény, testzsibbasztó
mereven. A tűz megfesti a szótalan tanácskozást. A szűk kör közepén
pirosló zsarátnok lehet, hogy halált szül, ha a markok szétnyilnak.
Becze nyakán kihivóan feszülnek az erek, az elővetett láb már-már
felrugja a kis tüzet s akkor megtelik a nyirjes piros rózsákkal,
számos tűzvirággal; de egy-két száj is megtelik csendességgel. Jó
lesz megelőzni. Nyulok az egyik fejsze után. Vádolón elpillantok
felettük, kicsibevevően és fától-fáig nézelődöm, szemmértékkel
becsülgetem, válogatom. Nyulánk, széplombu kicsiny fánál
megállapodom. A legények érdeklődve, de mozdulatlan állják a
tüzet.</p>
<p>– A zsenge lesz, – hallom egyszerre.</p>
<p>– Ha zsenge is, de az én becsületem rajta van, – vágok
vissza.</p>
<p>Becze megmozdul.</p>
<p>– Pedig azon az én becsületemnek kell rajta lennie, –
panaszkodik.</p>
<p>Erre már leeresztem a fának vont fejszét. Most már ütést se
szabad a fára tenni, olyan próbakoppintást a tövére.</p>
<p>– Ez igy van Sándor.</p>
<p>Nyiltan a legény pártjára állok.</p>
<p>– Jere Sándor, itt ma más veszti el a becsületét.</p>
<p>Keményen megpirosodnak. Ez sértés. Annak szántam, de morognak is
kedvetlenül. A legénybiró közellép.</p>
<p>– Értsünk szót! Én megbizonyítom a becsületet.</p>
<p>Minden mozdulata erő és szépség, nagyszerü méltóság, ahogy kell
a becsület megbizonyításához.</p>
<p>– Neköd adom az ölelkező fámat, – fordul Beczéhez megindult
képpel.</p>
<p>A szintelen egyszerüséggel tett ajánlat nagysága elbódítja
mindannyit. Nahát ennek hire lesz, de lehet is, ha egy ilyen első
legény az erdő büszkeségét, a hires ölelkező fákat odaáldozza,
csakhogy a legénység becsülete megbizonyosodjék.</p>
<p>A nyírjes magas pontján a sima lapályon áll az ölelkező fa.
Kitartó munkával két egyenes nyirfa összefonva és úgy csavarva
<span class="pagenum"><a name="Page_73" id=
"Page_73">-73-</a></span> fel az égig, mint különös torony. Csak a
fehér ménló hiányzik a tájékáról s a sokszögletü terméskő félig
megbillenvet, beroskadva, zöld moha abrosszal s füsttől vöröslő
szemü, égett nyaku, tagbaszakadt, ménfékező két őslátó a kezükre
fröccsent, méntajték könnyü diszével.</p>
<p>A tűz villáncsol, az erdő megvilágosodik, kisvártatva a nyirfák
alatt felvetődik egy kar, két kar, minden kar s asszongya hogy: –
„Ha megebredsz, ne végy észre.“ –</p>
<p>A nóta felébredt a tilinkóban.</p>
<p>Minek ide őslátók.</p>
<p>Majd kijönnek egykor a fiaink nyirfakopogtatni, viricset
ereszteni. A vén fák alatt elboklásznak s itt ezen a helyen a
lábukkal rátoppannak a tűz helyére.</p>
<p>– Itt bizonyíták meg apámék a becsületet.</p>
<p>Hanem akkor mü, testvérek már a bor mellett is elálmosodunk.
<span class="pagenum"><a name="Page_74" id=
"Page_74">-74-</a></span></p>
<div class="chapter">
<h2>A KLÁNÉTA</h2>
</div>
<p>Volt a falunkban egy árva legény. Ennek a legénynek volt egy
jávorfa klánétája, áradó, messzibeszédü, ékes furulyácska. Csodás
finomságuvá sodródott benne a legény lelke és láthatatlan
arany-hurokként kiröppent belőle. Rávetődött a repülő madár lábára,
fák finom rügyére, a felhők képére. A lelkét hosszabbította meg
vele és az édes magyar dal mély erői fakadtak általa.</p>
<p>Egyebe aztán nem is volt Árva Kósa Pálnak. Neve sem volt addig,
amig egyik nyári estén kiült a háza elé és belefújt a klánétába.
Mint fekete, ismeretlen villám hasított bele a hangja az emberek
szivébe. A falut sötét pólyába takarta az éj. Kínosan édes, epedő
panasz volt az első nóta. Minden földi állat felnyögött kínjában,
az álmos fák alatt sírtak a bogarak. Az apavesztett madárfiókák a
fészek szélén kihajlottak és istenükhöz kiáltottak eledelért. Az
alvó viz is felébredt és ezüstösen megborzongott tőle. Az emberek
tétován elindultak a különös bús, örömet- és szerelmetszólító,
leánycsalogató, veszedelmetrejtő, furcsa magyar nóta után. –
Megtalálták és megölelték Árva Kósa Palit, aki varázslattal
megverte, tiszta szent erővel megragadta őket.</p>
<p>Ez az Árva Kósa Pál barna volt, mint a föld és szótalan, de
amikor pörögni kezdettek ujjai alól a dal gyöngyei; minden leány a
keblére szorította két kicsiny öklét, titkon, félve közelébe
jöttek, úgy hallgatták megzavarva, elkáprázva. A legény pedig
tovább is bús maradt, mintha koldus-tarisnyából töltené újra a
furulyáját, melynek öblébe minden szellő, vihar és illat
belopózott. Mondhatni, a Székelyföld lelke ütött tanyát benne és ez
röpült szét az űrben a kilenc kicsi likon által.</p>
<p>És csak nagykésőre, – mikor legszebb volt a csillag; – indult
meg a hasonlóan szegény leány, kinek a nóta szólott és többet nem
is tért vissza. Megtartották a szegények lakodalmát. A szomorú nóta
igy változott vígra; a legény élete igy fordula jobbra. Olyan nap
volt ez, hogy a méhek lerugták a lábukról a virágport s még a
tarisnya is táncolt a koldusok hátán. Táncba, menyegzőkre hivták,
de egyik reggelen verni kezdett a hir, hogy Kósa Pál az árva bizony
megbolondult.</p>
<p>Hát ez az istenszamara elmene ki az erdőbe, fenyőszurkot hozott
s a klárinettnek mind a kilenc lyukát betapasztotta, az
<span class="pagenum"><a name="Page_75" id=
"Page_75">-75-</a></span> ékes-rezes nótaszerszámot felszúrta a
füstös gerendába. Senkinek el nem árulta, miért gyülölte meg a
dalt. Asszonya unszolta, kérlelte; – hiába. A klánétát a pókok
ezüstfátyolba foglalták. Olyan szegények, elhagyottak lettek, hogy
a tűz is megsiratta őket, de Árva Kósa Pali hajthatatlan maradt.
Elszántan markolta meg a kasza nyelét és csak a szemébe csapódó
buzaszárak közé suttogta panaszát.</p>
<p>– Mikor éhes voltam, kenyeret se vetettek nekem. Mikor rongyos
voltam, nem hivtak a táncba. Mikor fájt az élet, meg sem
vigasztaltak. Senkinek se kellett a szomorú nóta, ne kelljen a vig
se.</p>
<p>Mégis fájt a hallgatás. Titokban végigcsókolgatta, harmatban
fürdette a klánétát, hogy el ne repedjen, de a kilenc szent sebet
mégse nyitotta fel rajta.</p>
<p>Igy hát lassanként elfeledték. Jobbsincs cigány kezdett
muzsikálni őrült, beteg tempóval s az emberek, kik még éltek a nagy
halál után, az életüket mulatták el mellette.</p>
<p>Telt, mult az idő s a klánéta drága öble csakhamar megtelt a
népek kínjával, sóhajjal, bánattal; mintha minden elköltözött lélek
beleszállott volna. A sok haláltól megfeketedett fája, a sok kin
hasította szét jávorfaszivét és mégsem birt megszólalni. Olyan idők
jártak, hogy a meglőtt madár is tűzbeborult a levegőben, ugy
hullott alá. A pillangók hátán is démonok ültek és gyülöletet
izzadott a virág. Csak a klánéta nem birt megszólalni, mert akkora
lőn a népek nyomora, hogy ki sem lehetett már dallal fejezni.</p>
<p>Árva Kósa Pál is megtöretett testtel, elszabadt erővel,
felhagyott reménnyel, éhesen, rongyosan kiállott háza küszöbére,
melyről tűz nyalta le a fedelet és konok daccal, szomoru bennsővel
hallgatagon nézte a megsemmisülésbe szédelgő nemzetét. A
cigányhegedük kihullottak a tehetetlen kézből, a papok ajkán
megfagyott az ige; oly nagy lett a nyomoruság.</p>
<p>Mégse fujta meg a klánétáját.</p>
<p>Asszonya is elhervadt mellőle. A szive izzott, emésztette és
fölpattant, mint az arany tojás héjja. Könny, panasz és szenvedés
ömlött ki belőle. Vádolón, szótlanúl emberére nézett.</p>
<p>Tovább nem birta Árva Kósa Pál se. Csendesen kiült az eszterhéj
alá, letörte a szurokpecséteket és ismét fölharsant az életünket
sirató, drága magyar nóta. Az embereket lassankint elöntötte a
vigasztalás. Az égre is felszaladt a tavasz és csakhamar a fák
hulló virágával keresztelték a csecsemőket. Ujra kihajtották
barmaikat az emberek és a föld szennyét ekéikkel aláforgatták a
mélységes pokolba.</p>
<p>Fújta, addig fújta klánétáját Árva Kósa Pali, amig sorsukba
<span class="pagenum"><a name="Page_76" id=
"Page_76">-76-</a></span> feledkeztek az emberek. Ekkor ujra
előbujt odújából a hegedüvel Jobbsincs-cigány, de senkinek sem
kellett.</p>
<p>Még mindig szomoru volt a klarinett, sokáig szomoru. Végre aztán
a hangjába belesikoltott az ő kicsi fia. Erre vigra fordúlt a
szerszámon a Kósa Pali újja, dallamok nevettek, ujjongtak,
születtek. Az asszony is felvirágzott a betegágyból, mellének fehér
esője megeredt. A kopott muzsika megfiatalodott.</p>
<p>Kósa Pálék ugyan tovább nyomorogtak, a nótáért pénzt ugyan nem
kaptak, de hallgatták őket, de szerették őket, mert ujra élt a dal.
Es hát a madár se vár semmit, mikor csicsergésével teleaggatja a
fákat, szinessé szövi az égvilágot. Hiszen a borviz is ingyen buvik
ki a sziklák markából. Így tett Árva Kósa Pál is.</p>
<p>Utóbb versek is tolultak szájára. Az emberek csodálkoztak,
eltanulták, de a nótacsinálónak jó szót se hajítottak. A vers és
dala felhatott a havasokba, lopva elrejtőzött a pásztorok fülében.
Kicsi fia kacagni tanult tőlük. Ő ugyan éhesen maradt,
condra-gúnyája leszakadt, de a népnek szines szárnyai nőttek, a
homlokán bizalom káprázott és boldogan dobta magát álmodásra
virágos rétjei ölén. Az Árva Kósa Pali klánétája ujra életre
serkentette őket és örültek, mert azt hitték, hogy a dalt nem lehet
elvenni tőlük.</p>
<p>Egyszer aztán, mikor a vigalomból hazafelé tartott Árva Kósa
Pál, elébe toppant vetélytársa, Jobbsincs-cigány. Izgatottan,
éhesen, kérőn elébenyújtotta tenyerét, amelyről a klánéta elfujta a
kenyeret.</p>
<p>– Sajnálj meg Kósa Pál, ne muzsikálj többet.</p>
<p>– Akkor én is éhen halok Jóska.</p>
<p>A cigány szemei úgy izzottak, hogy a pokolig lehetett ellátni a
fényüknél,</p>
<p>– Inkább te, mint én.</p>
<p>A közös sors katasztrófája fenyegette mind a kettőt. Az epedő
dűhtől szétnyiltak a cigány víllogó fogai és rávetette magát Árva
Kósa Pálra. Kést rántott és lihegve sziszegte:</p>
<p>– Muzsikálsz-e többet?</p>
<p>Árva Kósa nem bírt lemondani a dalról. Nem védekezett. Mit ér az
élet, ha már nóta sincsen. Kicsit gondolkodott, kicsit
szomorkodott, erre az orcája mégis tűzbeborult.</p>
<p>– Mégis tovább muzsikálok Jóska.</p>
<p>Jobbsincs Jóska egyik kezét finoman előrenyujtotta, mintha a
levegőt érzékelné, ugy fenyegette.</p>
<p>– Kilenc lik van a klánétádon, kilenc ujjadat vágom le.</p>
<p>A bírkózásban néhány sarj-bokrot széttiportak és csakhamar a
földön hevert a kilenc ujj. A cigány ránézett, mintha <span class=
"pagenum"><a name="Page_77" id="Page_77">-77-</a></span> azon
tünődnék, hogy mi forrott ezekben a finom fekete ujjakban, hogy a
nyomukban lobot vetett a száraz fa.</p>
<p>– Vér! – suttogta sápadtan.</p>
<p>A vér, a sűrű, forró, a csillogó, áthatott, szilaj férfierő, a
magyar vér, mely ime folyik a csonka kéz csontcsatornáin. A cigány
kéjjel szagolta és lesi a vér szeszélyes utját, de nem érti, hogy
mi sugalta a kegyetlenül fényes eszmét. Ki lát bele ebbe a félvad,
nomád koponyába, melyben ez termett.</p>
<p>A klánétát is elpusztította és ezzel csend szállott a kis
falunkra. Azóta ilyen igaz nótára nem vigadunk. Ha kedvünk
szottyan, kölcsön kérjük és megfizetjük az idegen nótát. Nem sokat
töprengünk ilyen kicsiségen.</p>
<p>Árva Kósa Pált sajnáltuk egy kicsit, de arra való a megmaradt
ujja, hogy ha már koldulni megunta vele, szokjék más mesterséghez.
<span class="pagenum"><a name="Page_78" id=
"Page_78">-78-</a></span></p>
<div class="chapter">
<h2>GYERTYAVILÁGHOZ JÁRUNK</h2>
</div>
<p>A hó végtelenségében a házak füstje egyenesen lyukasztja az
eget. Az útszéli bámész jegenye szálló varjú után nyújtja a
csúcsát. A jegesrevert uccán hazatérő részegember ingatja sapkáját.
Észre se vette, hogy a nap már a holdra bizta titkát.
Uccafordulónál megtorpan, – (itt mióta van árok?) – s elszántan
átugrik a saját árnyékán.</p>
<p>A fagynak fehér jókedve van. Szemközt fújja a hóport, zuzmarát,
ablakokra gyémántvirágot cirkál, a határkövön hóbabonát csinál, s
majd éjfélkor farkashátra pöndörödve szalmába ellett kutyakölykökre
vadászik. Ilyenkor mondják, hogy a cigánynak vállabércin,
nyakaszirtje alatt megfagytak a juhok.</p>
<p>A faluban gyertyavilághoz járnak, szomszédba kószálnak
hirhordozni, időtölteni. – A részeg félrebámul, tüsszent, s a pipa
kilóg a száján. Énekelne is, de elrontja kedvét, mert valaki
elhalad mellette.</p>
<p>– Te vagy-e Ábris?</p>
<p>Kékrefázott jeges szemöldökkel beleköt a részeg.</p>
<p>– Hová mécc?</p>
<p>– Ide a mestörhöz.</p>
<p>Ha a mester menne Ábrisékhoz, akkor most a részeg kevélyen
elrázná az újját az orra előtt.</p>
<p>– Az úr ki cigánnya?</p>
<p>Ábriséknál pedig az az ölelnivaló menyecske így bátorítaná kis
fiát:</p>
<p>– Mongyad kicsidem, istálom a kezit édes bácsi.</p>
<p>Mesteréknél csak:</p>
<p>– Jó estét Külü-bá. Mi jót hozott?</p>
<p>Külübá bizalmasan elhelyezi a sapkát a vetett ágyon.</p>
<p>– Ezön zsebbéli órát, – közeledik a lámpához.</p>
<p>A mesterné sötéten nézi az ágyon csepegő, havas, fodor sapkát,
de a sapka nem törődik vele, mintha fekete bakmacska lesné az ágy
alól kibuvó egeret.</p>
<p>A mester tájékozatlanul összenézi az órát a sajátjával,
beigazítja. Külü tudományos érdeklődést tanusít.</p>
<p>– A percmutatóba nem vagyok bizonyos.</p>
<p>Kiderül, hogy a többi mutatóban sem bizonyos.</p>
<p>– Megfelejtettem, – pironkodik Külü.</p>
<p>A mester csodálkozik. <span class="pagenum"><a name="Page_79"
id="Page_79">-79-</a></span></p>
<p>– De hiszen maguknak faliórájuk van.</p>
<p>– Azt fejből üsmerem.</p>
<p>– Sz-akkor készen vagyunk, – könnyebbül a mester, – mert ez
éppen úgy mutat.</p>
<p>Külü kedvetlen.</p>
<p>– Kihántam a drága pénzt az ablakon, ha úgy mutat.</p>
<p>– Hogy hogy?</p>
<p>– Úgy, hogy a nem jó.</p>
<p>Ujabb kérdések kihozzák, hogy a falióra ugyan se nem siet, se
nem késik, mert még apja halálakor elserkentette az utolsót. Ezért
ismeri Külü fejből, ezért feledte meg, – annyi idő óta, – a mánusok
járását.</p>
<p>– Gondolám, ha Mesturam felelevenitené.</p>
<p>– Szivesen.</p>
<p>Egy-két próba után aztán az órák, percek, másodpercek állását
hibátlanul felismeri, nem parasztosan, hogy: – fertáj nyóc, hanem
vasúti pontossággal: – Hét óra tizenöt.</p>
<p>– Szép aranyóra, – ismeri el a mester.</p>
<p>Penicélussal felbillenti óvatosan a belső fedelét. Látni lehet,
hogy a hajszálkerék aranyszárnya ragyogva repdes, az ékkövek
keményen fogják a finom csapágyakat, hogy el ne görbüljenek az
arany kerekek, mikor az idő tizenkét szép fehér ökre végig vonja a
végtelenség útján. Külü szeretettel tükrözteti arca előtt, s már
itt elgondolja, hogy puha bárányirhából tokot varrat neki. – Ezen a
szikrázó patyolat estén azonban meghordozza a faluba, s nem éppen
kedvező megjegyzések közt a köztudatba jut az óra. Lehet, hogy
boros fővel ér haza Külübá, s a tulipántos kanapén hanyatt
helyezik. Agya szédülő malomkerekein lecsúszik a „cseppbor“, a
mónárlegények őlleni kezdik a felgyült gondolatokat, s ő széles
mosollyal elszenderedik. – Éjfél után felriad majd az
öregasszony.</p>
<p>– Jajmáriám!</p>
<p>Izgalmasan egyremásra huzgálja a gyufát a falon, mig a lámpa
fellobban. Siettében borzas ősz hajjal rávilágit Ábrisra, – (mintha
az ördög nézné meg kalauzlámpával a lelkiismeretét), – s pillanat
alatt a lájbizsebe aranyórát tojik.</p>
<p>Külü nem szól vasárnapig. Törött tükröt támaszt az ablakhoz, s
kaszadarabbal eszközölt beretválás után felmorcan.</p>
<p>– Asszon. Az innepi gúnyámat, s az aranyórát!</p>
<hr class="tb" />
<p>A zsendely nagyot csattan a rozoga mesterház tetején. A hideg
nem tréfál.</p>
<p>– A herkópáterit, megfagyunk a télen, – szól a mester.</p>
<p>– Fogyatékán bizony a fánk, – panaszolja mesterné. <span class=
"pagenum"><a name="Page_80" id="Page_80">-80-</a></span></p>
<p>– Hát a kánonikaporció, – dühödik Külü.</p>
<p>– Az erdőn van, a herkópáterit.</p>
<p>Külü megemlékezvén a honoráriumról, elbúcsuzik.</p>
<p>– Hónap békapatok egy szekérrel.</p>
<p>Mesterné szeretettel néz a fodorsapkára, s a háta megett
elnevezik Külüt tisztességes embernek.</p>
<hr class="tb" />
<p>Az úton kutya iklat lefele, lompos farkán jégcsapok zörögnek.
Külü megnézi, hogy a kis göncöltől srégen az ötödik csillag
látszik-e. Ha azt elhagyta a hold, túl vagyunk a kilenc órán.
Felleges időben, ha balfelől fújja a szél az ember orrát,
lenyughatunk, mert éjfél is elhaladt. Külü a kalendáriumot még
Mihájdiáknál tanulta csak úgy pogányosan és versben:</p>
<div class="poem">
<div class="stanza"><span class="i0"><i>A kerek ég alatt kerek egy
istenfa.</i><br /></span> <span class="i0"><i>Kerek istenfának szép
tizönkét ága.</i><br /></span> <span class="i0"><i>Szép tizönkét
ágnak ötvenkét virága.</i><br /></span></div>
</div>
<p>Afféle régi magyar időszámítás ez, virággal jelölve a föld útját
a térben és időben. Páratlan gyöngédség és hatalmas emberkéz volt,
mely elhintette ezeket a virágokat, hogy a vénségtől félvak föld
hazataláljon.</p>
<p>– Még szoknom kell a zsebórához, – véli magában és halad
tovább.</p>
<p>Itt is fény, ott is fény. A házak rásugárzanak az útra. Éva
Esvánéknál nagy a zuvatolás. Ide Külü valami címen betekint, de
nincs maradó szándéka. Kevés beszéd után készülődik.</p>
<p>– Még fiatal az idő, – marasztják.</p>
<p>– Fiatal-e? – kételkedik öntudatosan, s áhitattal elővonja az
órát. Hanyagul rápillant, rázza a fejét.</p>
<p>– Jól eltőt biza.</p>
<p>A vele egyivásu Tömpe Márton irigyen felherken.</p>
<p>– Be cifra hagymád van, hol szörözted.</p>
<p>– Sármántyu madárral kőtetettem, – s a kezefejével távozóban
legyint, hogy ne bántsák kacagással szegény Tömpét.</p>
<p>Tömpe Mártonnak a pénz sohase huzta le a zsebét, de hajszálon
függött, hogy ő is most csak belépjen az ódalházba, letörjön egy
fogat az arany boronából, s odavesse a cigánynak, hogy patkót
mérjen belőle a csizmára.</p>
<p>– Csak akkor ne lesz vala likas a lábbelim, – révedezik.</p>
<p>Favágó napszámos ember, de éjjelenkint különös foglalkozása van.
Éjfél előtt páfránymagot keres, ami tudvalevőleg ezer évebn egyszer
nyilik, pár lobbanással elvirágzik, s aztán elszáll a semmibe; de
ki elfoghatja, örökre boldog, mert mindent <span class=
"pagenum"><a name="Page_81" id="Page_81">-81-</a></span> tud. –
Ilyen Tömpe lehetett, ki a mindentudás kósza meséjét a szegények
lelkében elültette.</p>
<p>Pásztorgyermekek, ha bokorágon alvó madarat lelnek, gyantás
fenyőágat mártanak a tűzbe, s azzal közelednek nesz nélkül. A fény
különös álmokat okoz a madárnak és borzolt tollal nyöszörög a
hatalmasabb fény előtt, mely rémítően több, mint az ő kis
koponyájában rejtőző. Régi könyviró talpas barátok ilyen
elszédített madárkoponyákban keverték a festéket az iniciálékhoz,
de ennek a mássa ez a szegényember is, ki leirja a lét első
virágját, a fényvirágot.</p>
<p>– Levél hegyin kicsi fehér lang, de – mindig messze van.</p>
<p>Bizony messze van az Tömpe Márton. Akkor langyos, szüntelen
esőfonalak mindenszinü özönnel verték a földet, a kötetlen gázok
tarka füsttel égtek, forró csillagködök heve lengette az öregisten
fehér szakállát, s a páfrány fénylő spórákkal elcsirázott.</p>
<p>Mégis a néma kőrétegek függönye mögé látott Tömpe azzal a
homlokkal, mely öreg és fekete, mint a kova; sőt – ugy beszélik, –
futott a virág után s akkor a tudás magja fennakadt a rongyaiban,
mert tudni kell, hogy sohasem ott van a mindentudás magja, merre a
fényvirág szalad, hanem ellenkező irányban. Fékezhetetlen boldogság
derengett át Tömpén, de csak múló pillanatra, mert hirtelen a
lyukas lábbelin eltünt a mag, eloszlott minden. – Szegénynek sorsa
ez.</p>
<p>Tömpe néz, az arca ércfal, mit vágy merevített s mintha pokolból
jött volna, ugy vöröslik; vagy csak a szégyen, a rongyosok rongya
ütött ki rajta.</p>
<p>Később fázó lélekkel felállott, a sapkát, mint koporsó fedelet
tartván a kezében. Amire mások a beszéd orsóját guzsalyukba dugták,
rendre elszéledtek, kit a merre noszogatott sorsa.</p>
<p>A külü óráján akkor már tizenkettőre járt. – Ugyis eleget
pihentek, holn p már vasárnap s hosszak az éjek. Mégis eljön a
kéklábu hajnal, az álom összekapkodja cifra játékait, selyem
szemfedőit, a háztetőn hóbasüppedő lábakkal igyekszik haza a
kalandos macska. Semmi változás. Senki sem született, senki sem
halt meg; csak egy leánynak fagyott az ablakhoz néhány szál virága.
Ahelyett nyilik más. Mára a hideg is enyhült. Külü az óráját
templomba viszi. Kifundálta, hogy majd odaáll elismeréssel a
papjához a beszéd után.</p>
<p>– Fáinul megszerkesztette. Kerek egy óráig tartott. Néztem a
zsebórámon.</p>
<p>De odavetődik orgonánkékült kézzel a mester, mosolyogva
puhatolózik. <span class="pagenum"><a name="Page_82" id=
"Page_82">-82-</a></span></p>
<p>– Hány óra magánál szomszéd?</p>
<p>Külü zavart. Felnéz a napra, kezében az aranyóra.</p>
<p>– Most, éppen most, – törekszik a pontosságra, – most éppen, tiz
óra, hetven perc (rábök a percmutatóra) s még valami.</p>
<p>A mester kacagva üt rá a vállára.</p>
<p>– Maradjon maga csak a napnál.</p>
<p>Külü mogorván rejti el az órát.</p>
<p>– Hogy én abba a percmutatóba örökké hibázok.</p>
<p>Azóta ő is csak az öregisten aranyóráját nézi tovább a fellegek
között. <span class="pagenum"><a name="Page_83" id=
"Page_83">-83-</a></span></p>
<div class="chapter">
<h2>HALDOKLIK A SZÉKELY</h2>
</div>
<p>Urus Lőrinc még akkor született, mikor a szenteket kicse rélték
a templomban, de most is erejében teljes és olyan látása van, mint
az ülünek. Hajadon fővel egyedűl dolgozik a határon a girbe-görbe
dombok között, melyek virágban dúsak és szépek, mint sok egymás
mellé ejtett, szines irott tojás. Frissen hányt búzafejek,
zöldszáruk törékenységében finom lengéssel köszöntik. Nagy nyitott
virágfejek ütődnek Urus Lőrinc fejéhez, a felhővonulás játékában
hegyek keringőznek. A föld dajkálta körülötte a számlálhatatlan
életet, sunyi vihartól óvta és minden sejtet csordultig töltött az
ember számára. A nap teleszájjal lehelte a hőt és az emberi gondok,
fáradságok feletti mosolygásától életnek eredt ott búza, fü és
minden emlő.</p>
<p>A másfélvékás kis földek között szép fehéren áll a vén Arus,
mint egy kifosztott teremtőisten a munka végén. A földek lábára
dobva, teljes virágzásban, mint lecsúszott kék lentakaró szemeibe
ütközik a pörös pászma. Ahogy rátekint elborul a vén, fülében csend
lesz, vérzúgás lüktet bele, fejében szabályos szúpercegés indul.
Cseres ábrázatát sárgaság foltozza, inogni, mozogni kezd előtte a
határ, mint a vízből kitekintő hal előtt szédül a szárazföld. –
Eldül a mesgyén.</p>
<p>– No mi löle?</p>
<p>Búcsúgondolatok szakadoznak fel könnyen, melegen, alig érintve
az időt. Nézi hogyan párzik széllengésre a vetés, de saját nagy
életét látja a furulyametszéstől kaszaszikrázásig, mellyel
annyiszor leleplezte a harismadár fészkét. Szélesen, erőltetett
figyelemmel körülnéz. Ott az erdőszélen a törökbúzák mellett
gyújtogatta fickó legény korában vad-ijesztő tüzeit, szőtte,
cicomázta érzéseit a leány felől. Hová lettek a nóták, felvirágzott
kacagások, búzaszóró ereje, ölelő kivánsága, földforgató kitartása,
barázdaszámláló gondossága? Eltüntek észrevétlen, mint az árnyékban
hűtött vizes korsó.</p>
<p>Öreg imbolygással összeszedi eszköz-szerszámait. Estére hajlott
a nap. Keserüségében vissza sem nézett, hátamegett sötétbe
zavarodott erdők, mezők, földek boldogsága. Csak a hideg fuvalom
jött utánna, mint a földek felszabadúlt ős fájdalma. A szennyes
szürkületben kémények füstölögtek, de az élet hozzá nem ért fel.
Bódultan ereszkedett a lejtőn, tántorogva súlyosodott minden lépte
a föld felé és a végzetes törvényt <span class="pagenum"><a name=
"Page_84" id="Page_84">-84-</a></span> hozta a vállán, mint erős
gazda korában a havason ellett fehér borjut.</p>
<p>Vacsoraelőtti béke ült a falun. Megrogyott lénye felélénkült a
friss emberi szóra, de nem elegyedett bele. Legyen meg. A
megosztatlan fáradtság már csak az övé. Az idő hegyes mánusa
nyakába esett és ő rettenés nélkül vette tudomásul. Válságok
nélkül, egyszeüren, székelymódra tovább vonta magát a házak
alatt.</p>
<p>A pitvar vörös lett a lámpafénytől. Urus a kapulécekbe
fogódzott. A roppant tér üresedni kezdett körülötte, az idő
ellopott lépteiből. Elmeredezett a dolgokon, hideg szorongás kapta
mellbe. Az ősi tűzhely vén gazdája csontraszáradtan ült az
asztalhoz, a fiatal napokra visszamutató gondolatok bevégzett
munkája után.</p>
<p>– Rosszul van apám? – jött reá a menye.</p>
<p>Családja megütközve nyitotta rá a szemét. Az öreg hallgatag
tervezéssel számigált magában, aztán fagyott kezeivel levette a
magyarós üveget a pohárszékről. Reszketegen tólta a fiának.</p>
<p>– Töltsd meg fenyővízzel s mentedben szóllj be Gegő sógorhoz. Ki
érkezik, – jöhetnek a rókonok is.</p>
<p>Ülü szemeiben titok csillogott, de már csak befelé lehelt,
kifelé alig. A mennye észrevétlenül előkereste a szentelt gyertyát,
rejtett üzenettel készenlétbe helyezte a papot.</p>
<p>Kurta-furcsa székely szóllással ütköztek be az érkezők.</p>
<p>– No? Tán nem? Ugyanbiza?</p>
<p>Az emberek melegében újraérzett megnyugvással tréfaszóra fogta
őket.</p>
<p>– De biza. Angyaltéjre jutok.</p>
<p>Urus Lőrinc ennélfogva balkeze fejével kétfelé törli lenge
bajszát. Másikban a magyarós üveg.</p>
<p>– A zénistenem áldjon meg titeket.</p>
<p>Iszik, mert még engedi az ereje.</p>
<p>– Ebbe zegyben odafenn hiány lesz.</p>
<p>Gegő sógor ivás után megpótolja a szót.</p>
<p>– Én is abba vagyok.</p>
<p>A menyecske síróramutató orral kinálkodik. Fia az asztalvégén
könyököl goromba öklein. Az unokák a góc alatt csendeskednek,
meztelen lábaikon játszik a fenyőfa lángja. Az ámbituson nagy
csizma dörgetés. A szomszéd jön. Az ajtónál megáll, elteszi a
pipáját. Odase néznek. Minek. Bejön magától, ha eddig eljött. A
gazda csak úgy a szemeivel megállapítja, hogy van még üres szék. Ha
nem volna, az is az asszony dolga. <span class="pagenum"><a name=
"Page_85" id="Page_85">-85-</a></span></p>
<p>A szomszéd irástudó, törvényértő ember, kinálást vár, akkor is
lemondóan legyint.</p>
<p>– Csak köszönöm.</p>
<p>A küszöbön nagy hirtelen felszökik a kutya éktelen ugatással. A
kisebb gazda félrerugja s mentében visszaszól.</p>
<p>– A doktor.</p>
<p>Az orvos fiatal, új ember, nem ismerős a szokással. Az üres ágy,
vacsora, ivók láttára bután megkövül egy helyben.</p>
<p>– Hol a beteg kérem?</p>
<p>A talpas mokány gazda a fiut kiugrasztja a góc alól két ív árkus
papirosért, hogy legyen receptnek. A szomszéd alattomosan
hunyorgat.</p>
<p>– A sok lesz.</p>
<p>A légy s a doktor hamar rátalál a betegre. Már az ágyon tölti
vele az időt.</p>
<p>– Hány éves?</p>
<p>– A második hétnek a szárát nyújtom, ameddig lehet.</p>
<p>Mások fejtik meg, hogy 77 esztendős.</p>
<p>A menyecske szepegve vetkőzteti, teríti, takarja a vén csontot.
Az orvos látja, hogy nincs veszély. Keveset ivott az öreg, de hogy
hirnevet alapozzon a nép között, tekintélyes és komoly.</p>
<p>– Itt csak az Isten segít.</p>
<p>A gazda sóhajtása majd kifújja a lámpát, az asszonyt zokogás
rázza, az ivók ábrázatja szánalomra nyúlik.</p>
<p>Az orvos újra a betegre veti magát. A csendben a falmelletti
félhomályban, – isten bocsássa meg, – úgy néz ki, mintha Urus
Lőrinc szoptatná a doktort.</p>
<p>– Jó, hogy hozzám fordultak, csúszik lefelé a beteg hátán.
Tintát, tollat, – és félhangosan válogatja a grammokat a
porokhoz.</p>
<p>Végre kihálálkodják a kapun.</p>
<p>Urus Lőrinc hirtelen rosszabbul lesz. Szemöldökei
összerándulnak, cudar sárga a fehér párnán. Az asszony kézbekapja a
receptet.</p>
<p>– Kivel küldjük el?</p>
<p>De rácsattan az öreg:</p>
<p>– Megbolondúltál? Hát nem hallottad, hogy csak az Isten segit? –
Eltöröm a lábát, aki nekem még doktort hivúl.</p>
<p>Csilapitásul, de mint valami rossz tréfa miatt méltatlankodva,
ráhagyja a sógor is.</p>
<p>– Nem is kellett volna.</p>
<p>A szomszéd ellent mond:</p>
<p>– A törvény miatt jó volt. <span class="pagenum"><a name=
"Page_86" id="Page_86">-86-</a></span></p>
<p>– A reménység örökké biztassa az embert, – szintelenkedik a
harmadik.</p>
<p>De erre felcsattan a fiatal gazda.</p>
<p>– Hátha a két jármos ökrömbe kerülne, akkor is nem hivatnám-e
el?… Hát a tisztesség?</p>
<p>Ez az. Megbólintják. Erre nem gondoltak hirtelen. Ha már Urus
Lőrincz, vagy más tekintélyes öreg ember azt mondja, hogy meghalok,
akkor prócessióval jöhetnek a doktorok.</p>
<p>A szomszéd a receptért nyúl. Az ér a legtöbbet az orvosból. Az
is vagy használ, vagy nem. Ha nem használ, törvény kéne rászorítsa
a doktorokat, hogy öt pengőből hármat vissza adjanak.</p>
<p>– Itt már az állam nem jól gondolkodik, – véli a szomszéd. – Ha
igy halad, maholnap az eső után is beküldi az adószedőt, hogy
minden füst fizessen érte forint ötvenkrajcárt.</p>
<p>Lenyelik a mérgüket, egyetemes nyugalommal hörpintenek a
fenyővizből. Lelkük újra leereszkedik a részvétbe. Az öregnek
közeleg az ideje. Korty vizet iszik s mintha attól csendesednék,
komorsággal, vézna bordáit feszítve szól:</p>
<p>– Sógor.</p>
<p>Gegő érzékenyen arra facsarja a fejét.</p>
<p>– Szóljon sógor!</p>
<p>– Békességvel szeretnék meghalni sógor!</p>
<p>– Segéljen az Isten sógor.</p>
<p>A szomszéd sűrűn hunyorgat. A beteg öblös beszédjében
meghatottság reszket.</p>
<p>– Csak azt akarom, hogy a pör miatt, ne haragudj. Adj kezet
sógor. – No köszönöm.</p>
<p>A menyecske sziszegve palástolja dühét, szeretné kivetni
ágyastól. Gegő a közfigyelemben ernyedten mentegeti magát.</p>
<p>– Amiatt nyughat sógor. Én nem is ragaszkodom ahhoz a
pászmához.</p>
<p>– Láccik, hogy Szent Péter a közjegyző, – köhög a szomszéd.</p>
<p>Urus pörös lelke hát elcsendesedett. Elsimul az ágyán.</p>
<p>– E jól esik. E hiányzott. S te visszaereszted?</p>
<p>A másik látja, hogy lépre viszik.</p>
<p>– Sok a költség.</p>
<p>– Azt megtérítem én.</p>
<p>Erre elhallgatnak. Fiatal Urus üveget nyujt Gegőnek.</p>
<p>– Mi többet nem zavarunk benne. Irásba is tesszük.</p>
<p>Az árkuspapirt a szomszéd elé teszi és vöröslő nyult arccal
diktál:</p>
<p>„Én Urus Dénös Mihály a Lőrincé ezennel kinyilatkoztatom hütös
tanuk előtt, hogy szülőapám örök nyugovása mián…“</p>
<p>A szomszéd betüt betü után görbít. A vármegyében ekkora
<span class="pagenum"><a name="Page_87" id=
"Page_87">-87-</a></span> csúfság nem esett. Gegő káromkodik a
szégyentől, rádobbant mérgesen.</p>
<p>– Tán megvesztél? Hát nem hallottad, hogy visszaeresztettem?
Erről csinálj irást, de ebbe helybe!</p>
<p>Bele kell nyugodni. A szomszéd nem enged, mert tanuk vannak, de
Gegő lesemmizi a tanukat. Végül megirják, elintézik akarata
szerint.</p>
<p>A betegről mind megfeledkeztek. A menyecske rettenve ugrik
oda.</p>
<p>– Hol fáj édesapám?</p>
<p>– Ahol ez a bolond doktor mefogdosta, – lépik le az ágyból Urus
Lőrinc.</p>
<p>Szemei, melyek olyanok mint az ülüé, rávillanak a facsaros eszü
szomszédra, jó erővel ivásra törli a száját.</p>
<p>– Nohát erre a jeccségre!</p>
<p>Kivül a legények nótázva mennek haza a babáiktól, a hold fehér
szájjal ásít, a csillagok ravaszkodva hunyorognak a mennyei
utszélen. <span class="pagenum"><a name="Page_88" id=
"Page_88">-88-</a></span></p>
<div class="chapter">
<h2>AZ IGRIC</h2>
</div>
<p>Régen vége a kedves ídőknek, mikor négyen cimborák egy leányhoz
jártunk; de az emlékezetünkben tovább él, mint a Küküllőbe esett
csillag fénylő cserepe a viz mélyén. Irjátok meg nekem lelkem ecsém
Máté, élnek-e még a Jucikák, Mancik, leeresztett haju huncut
fehérnépek, szépet sugdosó édes gyermekeim, diák-ország tündérei;
kiket szerenáddal költögettünk, kikért annyit megszenvedtünk
tanárnak szavától, apáknak markától.</p>
<p>Akkor még: Csak egy kis lány volt a világon, akihez áhitattal
járánk négyen, orrunk alá bajszért imádkozó nevezetes fiuk.
Különböző dolgokban jeleskedtünk a leány körül. Magam az összes
bogarak tudományos nevét és „lelő-helyét“ ismertem tanár ijesztő
pontosan. Sanyi, a cigány muzsikált olyan szépen, hogy ma is
szivesen fejébe verném azt a festett fenyőfát.</p>
<p>A leány a lámpát fél-lángra húzta és a kályha köré
telepített.</p>
<p>– Most Bandi maga beszéljen valamit.</p>
<p>Semjén Bandi csak a félarcát fordította a leány felé. (Tudta,
hogy ő „profilban nagyon érdekes“.)</p>
<p>Némi töprengés után szokása szerint sóhajtott és a homlokára
árnyékolta a kezét.</p>
<p>– Ibn Rostehnál, az arab történettudósnál olvastam nagyon
érdekeset az igricekről, – hazudott a gyalázatos.</p>
<p>– Ibn Rosteh? – csicsergett közös Jucikánk. – Jaj az nagyon
szép.</p>
<p>– Csak maga szép, – búsult Semjén Bandi.</p>
<p>– Halljuk az igricet! – jajdultunk közbe.</p>
<p>– Az igricek? – mosolygott felénk. – Azok (– tudja Jucika édes
–) pénzért nótázó, ablak alatt csókért leskődő, nagyurak bolondítói
voltak. Különösen ez a <i>Tomok</i>-nevü. Ez a lelkét eláruló,
imádságvesztegető rongyos szolgája a dalnak. Könnyet, lelkesedést
kicsaló, mámort és lelkesedést, – az élet két színes fátylát
reánkteregető, fiatal hunn legény.</p>
<p>– Nehéz, de gyönyörűséges élet volt akkor is az igrickedés, –
beszélte tompán Semjén Bandi és a szeme ködleni kezdett. – Te
teremtő Isten, mond meg nekünk nyilván; hová rejtetted ennek az
érzésnek titkát? – Fűnek izébe-e, vagy madár tolla melegébe; kőnek
árnyékába-e, avagy életbe-halálba? – <span class="pagenum"><a name=
"Page_89" id="Page_89">-89-</a></span> Miért van, hogy egyszerre
nem birunk magunkkal, kevésnek érezzük a szót és sorvadó szájjal
bámulunk az ég mélységébe?</p>
<p>A hunnok talán tudták. Ritkán, nagyon ritkán, egy-egy székely, –
rég elfeledett igricivadék – még visszaérzi szavak csengéséből,
tűznek szeszélyes játékából, a sok földönalvásból, ráhullott
falevelek súlyából.</p>
<p>Gúnyosan néztünk a fiu szeme közé, de őt nem zavarta.</p>
<p>– Más is hallhatta, – folytatta ingerülten, – hogy igy kezdik a
székelyek a mesét: – <i>Mikor a nap még dereng a világ szélén és az
apamadár temetni viszi éjjel elhalt fiókáját…</i></p>
<p>Mi csak azt látjuk, hogy a szép leány felsóhajt. Semjén Bandi
hálásan csak hozzá beszélt.</p>
<p>– Ne higgye Jucika, hogy magától találta ki ezt a székely. Ki
tudja, melyik ősünk hozta magával valahonnan a Himalája alól, hol
kutyák rágják el a holdat, a felszálló ködből gondolatok lesznek s
furcsa képirások megszületnek. Szóbavermelt sok szép dolog bizony
mindez. El lehet képzelni, hogyan szerettek az irgicek, kiknek
éjjelük-nappaluk tele volt velük.</p>
<p>Barna-piros, izmos fiu volt Semjén Bandi. Büszkejárásu,
összeszorított száju és gúnyos természetü. Csak most láttuk, hogy
milyen meredek lépcsőkön jár a szive egymagában.</p>
<p>– A leánynak Isla volt a neve és éppen olyan volt, mint maga
Jucika.</p>
<p>Csak a tűz s a hajnalcsillag tud igy igézni, mint a szerelmes
férfi szeme; beszéd nélkül, puszta érintéssel, szabadulás nélküli
édes ingerrel.</p>
<p>– Mondom a nap még derengett a világ szélén és az apamadár
temetni vitte éjjel meghalt fiókáját. A hold ráesett a fák tőrzsére
és rajta remegve hallgatta, hogy mit beszél a leány és az
igric.</p>
<p>Bolond igric mondotta:</p>
<p>– Amerre velem jössz, csak ott szép az élet. Szép, fűzes
mezőben, nap jelenlétében elmegyünk a csendbe. Éjjel, ahol járunk,
eléd jönnek a csillagok és kereken gyűlnek az ég alján, hogy reánk
vigyázzanak.</p>
<p>Szegény leány mondotta:</p>
<p>– Hiszem.</p>
<p>Bolond igric szólott.</p>
<p>– Két erős karomnak melegében viszlek.</p>
<p>Szegény leány hitte.</p>
<p>Igric csak folytatta.</p>
<p>– Édes rózsám, visszafelé menjünk. Jaj, ne a hódítás útján, amit
karddal vernek. Az én kenyeremre ne hulljon többé vér. Félek, hogy
megfog az átok. Azt mind elkerüljük. Itt fekete <span class=
"pagenum"><a name="Page_90" id="Page_90">-90-</a></span> kínnal
születik a gyermek. Az én <i>fiam</i> ágról könnyen leszakadó
aranyalma legyen. Isla, énrózsám, csókold meg a fáraesett holdat,
ezzel esküdj. Menjünk.</p>
<p>A hunn leány belekábult. Szemeit a fára, kezét keblére
vetette.</p>
<p>– Megcsókolom a fáraesett holdat. Menjünk Hadisten nevében, hét
szűz útján, Istár asszony, istenasszony éneke felé.</p>
<p>Lehanyatlott a Semjén-fiu.</p>
<p>A mi szép leányunk ránézett lelkesen, a legény kezét megérintve
utána mondotta.</p>
<p>– Megcsókolom a fáraesett holdat…</p>
<p>Kéz a kézben maradt. A lelkünk fájt. A más ember boldogságának
mindig szomoru a tanuja.</p>
<p>Kéz a kézben maradt, fejük összehajlott. Semjén Bandi
ránkmosolygott, hiszen aranykereket gördített maga előtt.</p>
<p>Hirtelen elszégyelte magát.</p>
<p>– A többit el is hagyom.</p>
<p>A leány megsimította a fiut.</p>
<p>– Akkor szomorú leszek.</p>
<p>Semjén makacskodott.</p>
<p>A leány kedvéért irigykedve sürgettük.</p>
<p>– Fejezd be, ha elkezdetted.</p>
<p>– Jó, – setétült el a szeszélyes székely és az arca fonnyadni
kezdett. – Magatokra vessetek. Én elmondom. El én.</p>
<p>Ilyen dacosan szánta el magát. Nehány különös jelet csinált az
ujjaival.</p>
<p>Mindaketten megcsókolták a fára esett holdat és
mentek-mendegéltek némán, fáradtan. Mögöttük a két kimerült ló
összegabalyodott saját árnyékával.</p>
<p>Nevét se ismerték, ahol jártak; de a népvándorlás útja volt.
Állatpaták lyuggatták össze a vizes rónát, agyig földbe rekedt
otromba kerekek romjai maradtak vissza, magassugaru küllőikkel
kietlenül fenyegetőzve. Az emberhullák tövében hevertek
szerteszét.</p>
<p>– A kvádok kegyetlenkedtek, – dörmögte Tomok, az igric.</p>
<p>Undorodva kerülgették a koponyákat, amelyek szétrugdosva várták
elmulásukat, mintha borzalmas hittérítő barát elszakadt
olvasóláncáról peregtek volna szanaszét.</p>
<p>Ragadozó keselyűk is rettentek fel, magukkal rántva az izmos
lábukra csavarodott holttestrészeket a hetedik atmoszférába, hogy
nyugodtan költhessék el.</p>
<p>A szél összesepri és hordozza magával a langyos fanyarízü
pestist, mely a szétkapcsolt szájakból dűlve, rondán fertőzve
hullámzik a völgy torka felé; ahol vörös, meredek sziklák látszanak
<span class="pagenum"><a name="Page_91" id=
"Page_91">-91-</a></span> a rájok hulló napfényben, mintha az
infernum égő falai integetnének.</p>
<p>Isla, a lány a sziklára bámult. Finom orcája fáradtságtól
lázasan, szintelenül összeesett, nagy szemei fénytelenűl
vöröslöttek, mintha a köröskörül kioltott élet piros hamma fedné.
Régen elejtette lova fékjét és bágyadtan hárítgatta ködös
fejecskéje fölül az álom szárnyait. Nem is látta a borzalmakat,
csak az igricet.</p>
<p>– Nyugodjunk édesem, fáradt vagyok, nem birom tovább, – kérlelte
a legényt.</p>
<p>– Mindjárt. Erősítsd magadat. Erdőt és csendet látok, ott
megpihenünk. Itt, – hiszen nézz körül, – félek megállani.</p>
<p>A leány ráejtette fejét az igric vállára. Gyenge volt, gyermek
még. A rárohant képek körülszállották, mint a virágzó kalászt az
aranypor.</p>
<p>Az igricnek engednie kellett. Fekvő helyet vert a közeli fák
alatt.</p>
<p>– Aludj hát Isla.</p>
<p>Semjén Bandi egy kevéssé magába mélyedt. A mi kis Jucikánk
elborzadva csak őt nézte. Most megakadályozhattuk volna a
lélekrontást, de egyikünk sem gondolt rá, hogy a bűnt segitjük.
Csak a magunk reménységét láttuk, egyikünk se szólott:</p>
<p>– Aludj hát Isla.</p>
<p>Késő is lett volna. A Semjén fiu tovább cselekedte a rosszat,
mintha maga Ibn Rosteh, vagy a bizánci Priscos Rhetor démona
volna.</p>
<p>– Ahol megtelepedtek, avult rongyok, „jelkendők,“ a zászlók ősei
voltak a fákra bogózva, üstöknek vájt füstös gödrök elhányt
csontok, szenes favégek, állat-alom és piszok hevert. De a csend
ugyanaz maradt, ami előbujt a holtak süket füléből. Lehet, hogy
este lesz a tánc, ha a megnőtt-szőrü és körmü vitézek felülnek
álmukból, hogy sebüket hűsítsék.</p>
<p>Az igric maga is elnyujtózott két markába eresztett fővel,
amiről a hunnok azt tartják, hogy a hanyatalvó istennel diskurál és
látja, mikor a felhők mögül megfenyegeti a világot.</p>
<p>Hiszen volt itt, mit megbeszélhetett Istenével, ha ugyan nem
egymást fenyegették, mert a csataterekért akkor is egymást vádolta
az Ember és az Isten.</p>
<p>Aszondom – rázta az öklét a székely – hogy a hadak földjét nem
lehet többé üdvösségre szólítani. Minden erőt felprédáltak rajta.
Hiába jön a tavasz serkenteni, egyetlen gyökérszál se hagyja abba
érte örök álmát. A kiégett fák belseje hamutól vakúlt. Hideg esők,
meleg esők hiába tisztogatják, hordják a porrá omlott embert az
alvilág torkába. Akárhány <span class="pagenum"><a name="Page_92"
id="Page_92">-92-</a></span> napfordulás költögesse, akármilyen
holdváltozás szeretgesse, száz emberöltő csillagképei jósolgassák;
itt a jövő sirja van, amiből nincsen föltámadás.</p>
<p>Az igric is elszenderedett.</p>
<p>Mikor fölriadt, a lovak hátán már a sötétség ült. Isla-leány a
fejénél zugolódott.</p>
<p>– Hova vezettél? – Ez nem a Hét-Szűz útja, istenasszony dala
helye…</p>
<p>A mi kis leányunk után panaszkodta.</p>
<p>– Ez nem a Hét-Szűz utja.</p>
<p>– A hét-szűz utja itt van – és a saját keblére mutatott
Semjén.</p>
<p>Csak mi nem tudjuk, hogy melyik igric mondja.</p>
<p>Tovább már békülékenyebb volt a székelyfiu hangja.</p>
<p>– Álomtól álomig vezette az igric a leányt.</p>
<p>A következő napon vad, nomád férfiakat láttak, kiknek a soha-el
nem-múlás ragyogja be, hatalmas lábuk mindig kész az eltipró,
sulyos léptekre. Csak a meghalásét, de a magát-megadás érzését nem
ismerik. Büszke tartásuk az időt nem veszi tudomásul és
lényegtelen, hogy melyik évezred következik. Hivatva vannak, hogy a
világ romja közt turkáljanak és megmentsék ennek a világnak piszkát
a következő számára. Valódi ólomagyu, szines húsemberek. – Néhánya
a fűben feküdt és olyan hosszura nyulóra tünik fel alvása, mintha
azalatt nőtte volna körül tagjaikat a fű és virág. – A rablott
asszony fejét rengeteg szakálluk árnyéka alá rejtik, hogy majd
otthon csalják ki a varázsigét belőle; amit a karjuk közt szoritott
test sejtet.</p>
<p>Isla a leány felsikoltott a látásukra és ellökte az igricet.</p>
<p>– Elámítottál, gyűlöllek.</p>
<p>Kiegyenesedett, kevélyen lerázta magáról az igric-igézetet. Ujra
a hódító, kemény fajnak nemrettenő sarja lett.</p>
<p>A lóra ugrott.</p>
<p>– Ne kövess – és a lóra vágott.</p>
<p>A ló ráfújt a földre s a pusztulás szimatján elindult táguló
orrcimpákkal, a távolért reszkető szüggyel és többé le sem tért a
hódítók utjáról.</p>
<p>– Az elpusztított világot valahogy elviselte, de az elpusztító
embertől visszarettent.</p>
<p>Igy halt meg az igric, mihelyt nem tudta a leányt álomtól álomig
hívni, hanem felébresztette.</p>
<p>Akárhányszor derengjen a nap az egek szélén, az apamadár mindig
temetni viszi elhalt fiókáját.</p>
<p>Mert – hej! – keserű az igricek útja és a szivök fájdalmaknak
kutja. <span class="pagenum"><a name="Page_93" id=
"Page_93">-93-</a></span></p>
<p>Hazamenet mind a négyen támolyogtunk, a leányt sajnáltuk.
Semjénre dühöngtünk.</p>
<p>– Elrontottad a szép estét.</p>
<p>Még a kapu előtt tanácskoztunk, mikor megnyilt az ablaka. Semjén
odaugrott. Közelhajtott feje fölött hozzánk is eljutott a rejtelmes
beszéd.</p>
<p>– Bandika. Én, – én – mégis megcsókolom a fára hullott
holdat…</p>
<p>Sanyi, a cigány a Semjén fejébe akarta verni a hegedüjét, de
letett róla. Halkan rákáromkodott Ibn Rostehra, igricekre, reánk is
és nagy méreggel hazaszállingóztunk. <span class="pagenum"><a name=
"Page_94" id="Page_94">-94-</a></span></p>
<div class="chapter">
<h2>VIZBETEMETKEZÉS</h2>
</div>
<p>A legény holtteste ott akadt fenn az Oltba nyuló fűzfa vörös
gyökérgörbülésén, ahol a viznek kietlen játéka a sziklákkal
megszünik. A folyó szeszélyesen úgy helyezte el, hogy a fül barna
kagylója óvatosan a viz szinére emelkedett, mintha a föld utolsó
üzenetére várna. Fölötte a parti mező gazdag volt, mint az
atlaszmadár fészke, kagylókkal, zománcozott lepkeszárnyakkal, ritka
virággal ékesítve. A nap függélyesen hull az Oltba, átszinesíti a
vizet, magábatöri a kék eget. Igy, az alsó és felső végtelenség
fölött nyugszik az árva, fiatal test. Ruha nélküli, mert ártatlan,
ártatlan pedig azért, mert halott. Sem vér, sem nap át nem melegíti
többé, de szép és magához von, mint a tükör ragyogása lecsalja a
pacsirtát az egekből.</p>
<p>Ide feküdt tehát ez a legény, hogy mindig a fején legyen; –
nappal az áldott nap jegye, éjjel az áldott hold jegye. Vizsirja
fölé hajolva megpihen az emberi értelem és fölösleges megkérdezni:
– Ki vagy? Mert nyilvánvaló, hogy nem a szerencsétlenség elégítette
ki általa pillanatnyi szeszélyét; hanem a legény maga akarta igy.
Azért elindulok az öligérő fűben, hogy cselekedetének nyomait
megkeressem.</p>
<p>Először róvással diszített botját leltem meg ott, ahol kitör az
Olt-vize a gránitok közül, utjátveszíti a fenyő és virágország
határmesgyéje kezdődik. A földbeszurt botra kalapját rádobta,
ruháját alája vetkőzte. Tüzének hamma, távolabb-legelő lovának
fekhelye még érintetlen. Az ősnomád tűzhely maradványai körül a
föld és viz kezdetleges elhelyezkedésének érintetlensége és csendje
tanyázik.</p>
<p>Még tegnap innen tekintett napnyugat felé. (Rosszul tette.)
Lépteivel ösvényt vont a fűben, a húszöles szakadék pereméig. Tehát
megmaradt az utolsó utja. Már ismerem őt.</p>
<p>Ló száját szerrel kenők, viharokat kézlendítéssel eltörlők,
tűzbe vizet cseppentők, csillagra igazodók, színek selymét értők,
állatnyelvet kanálbavevők, virágot botrafaragókut ólsó ivadéka ő,
kinek csecsemő korában nyers aranyfonalat kötöttek rózsás
csuklójára. Anyja és lova melegén erősödött férfi-szüz, ki bátor
elferdüléssel nyugat vallásaitól sátrára koponyaképet szögzött. Ő a
nagy Szabad, rontásoknak, omlásoknak ellenállani képes, a soha meg
nem szokható idegen, ki ázsiai „Ü“-betűből alkotta <span class=
"pagenum"><a name="Page_95" id="Page_95">-95-</a></span> a nyelvét,
mert ez volt az erőfeszítések hangja, mikor a világ miatta dugába
dült.</p>
<p>Gyengéden a test fölé telepszem és ráhurrintok.</p>
<p>– Adj számot, miért nem temetkeztél lovaddal? Már ez ugy szokás,
ha fehérre váltottad is barna szinedet. Ezeregynéhány év nem
számit.</p>
<p>Mohó jóleséssel fedeztem fel, hogy iszapos a ló.</p>
<p>– Áhá. Megkövetlek. Te megtetted, de a hűtlen állat elhagyott,
mert tulságosan biztál benne és eldobtad a féket, hogy érintetlen
halála legyen; de elfeledted, hogy a Kaukázuson innét azt is
elkeresztezték.</p>
<p>– Most odalenn, a fű-gyökeret ölelve, vizből kinyujtott fülekkel
biztosan a dobogását várod, mielőtt tovább mennél, mint
fantasztikus vizilovas, ki nagyszerü körbolygásában a vizeken tér
haza Ázsiába, mert emberi sulyát más föld le nem köti.</p>
<p>A hideg fül fölé hajolva igy nyugtatgatom:</p>
<p>– No mindjárt utra bocsátlak. Még dolgom van a botoddal, mert
szótétetlen nem hagyhatom ezen pár sor irásodat, melyet ősi
jelekkel rávéstél, bajszodat, szád puha árnyékát fölébe hajtva egy
mohos kövön.</p>
<p>– Igaz, most jutott eszembe a gondolat csak, de valaha már az
ősköd mögött derengett az életlehetőségek határán. Minden
mithosznak és hitnek kivirágzott vesszejénél szebb a te szerelmes
vessződ, melynek a kezdete a mindenség gondolatával rokon s hivatva
van, hogy szerelmünk dalát dirigálja. Néhány törvényt irtál még, de
az maradjon értelmetlen.</p>
<p>– Leveszem a botról kalapodat, mely mást soha nem üdvözőlt, nem
a büszkeség, hanem az öntudat méltósága miatt és baráti
tulajdonomba veszem a szavaidtól ékes fát. – Akarnod kell, hogy a
babád piros orcája ne hervadjon miatta, de nyugvóhelyed fölött
ezzel verem főbe lovadat, hogy pihenésed teljes legyen. Ennyivel,
elismerem, tartozom. Aztán reméllem, füled, a másvilág kémje is
eltünik a habokban.</p>
<p>– Vagy, – mit gondolsz, – jobb volna-e férfiizmok erejével
kényszeritve a paripát, kikorrigálni elképzelésedet s igy tenni
szolgálatot neked, halálra keresztelkedni a víz uj vallása
szerint?</p>
<p>– Meg fogom gondolni és egy s más számadásaim után, ha már
száraz lett az én tüzem hamuja is, mindenesetre ezzel a bottal
hajszolom utolsó iramra lovamat.</p>
<p>– Megegyeztünk. Semmi kifogásom ellene, hogy örök pihenésem
vizben legyen.</p>
<p>Ennek a legénynek igaza van.</p>
<p>A földbetemetkezés a passzív, bánatos, önmagát, nem tudó
<span class="pagenum"><a name="Page_96" id=
"Page_96">-96-</a></span> lelkek tehetetlen elsülyedése. Rabszolga
mitósza a torzulásnak a derengés nélküli üregben, szennyes nedvek
és férgek büntetése által. A föld súlyát a tulsó életbe átcipelő
izzadt teherhordói ők az emberiségnek. Sirjaik azért görbülnek ki a
földkéregből, mint szomoru igásállathátak.</p>
<p>A tűzhalál furfangos, mint a lángcsavarulatok; készséges, mint
egy keresztény vértanu, ideges, szeszélyes. Az örök gyülölet
tehetetlen összeesése. Dicsfény kigyófej körül. Egyébként
közönséges iparos halál. Fölényes, sulytalan, keserü latin
vicc.</p>
<p>A vízbe rekkenteni az embert, már a vén turáni metafizika
szerint való, mint a társam tette.</p>
<p>Más népnek ez lehetetlen.</p>
<p>A tenger halottainak követ kötnek a nyakára. Minket a a szivünk
húz alá. A viz, az átszellemülés eleme megkönnyit, a forró agyat
lehűti, megtisztítja az utolsó kényszerü könnytől és csak a halak
nem birnak jajgatni az állatvilágban. Eljönnek a vizek a szép
havasokból a haza minden virágától illatosan, éjjel
ezüstkoporsónak, nappal aranykoporsónak. A legtitkosabb csermely is
hoz a maga földjéből egy fövényszemet és megindul a soha nem szűnő,
utánozhatatlan szertartás, mikor egy teljes földrész temet.
Smaragdszinű szitakötők fölöttünk körbenröpülve jelzik, mérik a sir
terjedelmét, mely mindig igazságosan akkora, mennyit a földből
elfoglalt az ember. Ki elég nagy arra, hogy ezt megérdemelje?</p>
<p>A földön kimondtak egy igét és ez a halott feljött a szörnyű
tapasztalatokért. De mi az, amire vár? Ige-e, tűz-e, vér-e a
halottnyugtatás?</p>
<p>Mikor a földön kimondják a halottnyugtató szót, csak akkor
lészen nagy leereszkedése a békességbe.</p>
<p>Meg voltam erről győződve és vártam harmadnapig.</p>
<p>A halott akkor már nem volt sehol.</p>
<p>A vizpartnak ismeretlen tulajdonosa elvágta a tartógyökeret és
kilökte a viz sodrába, hogy kövér füvét össze ne tapossák, ha sok
ember jönne érte.</p>
<p>A legsötétebb éjjel történhetett ez, mikor a földön a sátán
csókot váltott a halállal és csak a fekete kutyák ugattak a
falvakban. <span class="pagenum"><a name="Page_97" id=
"Page_97">-97-</a></span></p>
<div class="chapter">
<h2>A VIRÁG JUSSA</h2>
</div>
<p>A hold a kos jegyébe fordult. A nap leáldozása felől a Tisza
csillogott, partjain törpe fák halászgattak. A fény vörösségében
jegenyék melegedtek, varjak keresték a hunnok kárát. A sugarak
láthatóan hullottak a vizbe olyan sűrüséggel, hogy kaszálni
lehetett volna őket. A mén a rónán megleste ezt a pillanatot és nem
emelte föl a fű közül fejét, hanem szépen elfektette rajta, mintha
a föld gyónását hallgatná.</p>
<p>A nagy Khán elajándékozott bolondja megszökött Aetiustól és
kereste a világverő népet, az arany hordát, de a nép meghalt.
Útjában sok cigány népet megkérdezett és mindenik inyét mutató
jókedvvel mondotta.</p>
<p>– A nép meghalt.</p>
<p>A népvándorlás útjai mint fehér ostorok feküdtek szanaszét
Európa hátán. Egy-egy kiváncsi madár, ha fölfordítja a kavicsot
rajta. A Khán bolondja látott rajtok nyugatról jövő kántusos
barátokat, kik istennel verik meg Ázsiát. Ott pihentek sárgára
esett fővel a nyári rekkenésben, a saját arcuk árnyékában.
Kérdésével hozzuk is ereszkedett.</p>
<p>– Láttátok-e a hunnus népet?</p>
<p>Kereszthányó ijedtséggel felelgettek a vén néphamisítok.</p>
<p>– Kik fegyvert fognak, fegyver által vesznek el.</p>
<p>– Cigánymézben legyen részed vén nyálassa, – horkant fel a
bolond. – Sirod alatt folyik már a viz, hát miért hazudsz te,
mésszel leöntött orcáju?</p>
<p>Kezével maga köré nyult, s az ott díszlő virágokból markába
tépett, s a vén farizeus szeme közé csapta.</p>
<p>– Véled-e, hogy a virágnak több a jussa a földön, mint az
embernek?</p>
<p>A barát szakállán fennakadt a virág, de a vakeszü, konok hivés
beteg szolgája megvallotta.</p>
<p>– Csillapodjál uram, mert úgy vagyon. A virágnak több a jussa. –
Sic est. –</p>
<p>– Káin legyen keresztapád, kimártom a szemedet, hát nem látsz te
engem, te Krisztus rabszolga? – káromkodott a Khán bolondja,</p>
<p>– Agyaddal vitatkozzál uram, – fázott a szó a barát száján.</p>
<p>– Húj te nyavalyás! Hát barbárnak nézel? Nyelvedre cseppentsem-e
orrod vérét? <span class="pagenum"><a name="Page_98" id=
"Page_98">-98-</a></span></p>
<p>– Kirie eleison! – reszketett a barát.</p>
<p>Fájdalomtól, dűhtől mámorosan gyerekeskedett a bolond.</p>
<p>Azért is Christe eleison! – és mérgében felfordult a lovára,
hogy tovább keresse a hunn népet.</p>
<p>Már a népek nem rebbentek fel útjában, mint surrogó fürjek. Már
az ékesen faragott bálványfákra mások kötöttek vándorjeleket. A
puszták útja puszta, fellegharc van fölötte. Már itt senki nem hint
vizet a kőre, hogy tüzének füstje eloszoljon és nem üt kacajt a
jókedv a lányok kastélyában, az ébenfa hálóházban. Az áldozás
berkében egykor a csendben, mint aranypénz csillogott a tűzlángnál
a nyirfalevél. Immár ebek őrölték fel a szent hamuban feledett
csontot, melynek repedéseiben írva van a jövendő.</p>
<p>Hej! Szépen volt akkor, mikor a furulya likain tüzes dali
tündérlányok táncoltak.</p>
<p>Esti pihenésben addig elhallgatták, mig az egyik szemük kisebb
lett a másiknál. A férfiak a bajszot sodorgatták töprengve, kis
borjak és csecsemők álmosan szoptak a duzzadó emlőkből. Szél
hordozta a vágyat. Az éj most is úgy jön. Az eb a család körül az
orrára hullott harmatot szemléli. Távoli fa csendesen ingadozik és
szép sóhajjal lehajlik, hogy megcsókolja az alájamenekült virágot.
A fehér jószág a rónán elszenderedve csakhamar a földbe sülyed. A
csillagsugarak a fűben szeretkeznek. A szellő időnkint
fel-felszítja a pásztortüzeket, hogy kedvenc gyermekei, a hunnok
meg ne fázzanak. Bajszerező útjaik után ide mindig visszatértek, de
most keserűséggel érzi és hireszteli minden, hogy az aranyhorda, a
hunn-nép elveszett.</p>
<p>Csak az istenkisértő bolond tért vissza közülök, mikor
észrevette, hogy a kenyerük hajára borult többi népek ismét
felemelik fejüket.</p>
<p>Csak a világtervező nép nincs sehol.</p>
<p>A négy szélfuvás felé kiált a bolond.</p>
<p>– Merre keresselek? – Viznek lementire, holdnak feljöttire,
búval telt pohárban, hol fekete gyász van, merre keresselek?</p>
<p>Már a sirból elő nem kerülnek a szkita ékszerek, arany turulok,
szaszanida párducok, kígyókban hízlalt drága kövek, kabuli
pénzgarmadák, gemmák, a királylányok hajából font tiszai gyöngyös
halászháló, ércnek, fénynek remekei. Már valahol a bolygók közt
hányódik a fejük.</p>
<p>Ujra eltemeti a tüzet a bolond és tovább megy.</p>
<p>– Nem lehet, hogy a virág jussa nagyobb legyen, mint a népek
jussa!</p>
<p>Töredék gondolatait elrebegi a jeltelen, úttalan és zavart
<span class="pagenum"><a name="Page_99" id=
"Page_99">-99-</a></span> pusztaságban. Földnek eresztette a lova
is orrát, a reggeli köd könnyé oldódik a hátán.</p>
<p>Oldalt billenti nyakát a bolond.</p>
<p>– Jóccakát hunnok!</p>
<p>Szemét se veti fel, mig a lova fel nem horkant egy holttest
felett. Thrák fegyveres, látja öltözetén. Arra keserüen
rárikkant:</p>
<p>– Nevedet mondd földi!</p>
<p>A thrák sokat ivott a saját véréből, nem felel.</p>
<p>Hasa, a dagadt kenyérzsák, puffadt és rosszagu, a szájával zöld
hulla legyek kéjelegnek, félig takart szemeivel ravaszul nézi,
félig nyilt, kacagó szájjal nézi őket. Kezei véresek, mintha vörös
lovagkesztyüt viselne. A multja titkos, mint az eső mögött a
sötétség. Szegény, tévedt és földresujtott ez a hulla, mint egy
kidőlt furcsa bálvány erőltetett vonásokkal. Piszkosan és
sáppadtan, roncsolt szívvel és belekkel hevert, minden pillanatban
az ég viszfényét mutogatva arcán, mintha torzonborz szederjes
tűnődése volna a legfontosabb ezen a világon.</p>
<p>A bolond undorodva rugja fel.</p>
<p>– Eredj útamból komám!</p>
<p>A barázdából madárszó röppent fel. A holttest alatt új élet
kezdődött, a nedves bogarak menekülnek, színtelen csirák feje búvik
a szivós fényű nedves földből.</p>
<p>– Ismét a virág, valami virág! – rémül föl a bolond.</p>
<p>A hitfoldozó barát szava zavarja és pihenés nélkül megy, mig a
menés rögeszmévé válik benne. A hullák mind sűrűbben fekszenek,
borzadó üstökkel átugrál rajtok átabotában. Már csak a lova
szagolja a föld rettenetes termését.</p>
<hr class="tb" />
<p>Az erdélyi havasok közt pihent meg először. A véghetetlen
térség, a beláthatatlan mezők elmaradtak. A hegyek robusztus vázai
legyőzhetetlenül meredeztek elébe és mint hosszú, meredek vonalak
hullottak le az égből. Háta megett a hollók örömükben görögül
imádkoztak. Kisurrantak a mély vágásokból és fegyvertelenül
lebegtek a világ sorsa felett. A sziklák mély gondolataikat
emésztették. Törékeny testü lények éltek a térben elzárva, megmért
határocskák közt, melyeket csak ők hisznek végtelennek. Az élet
csak annyi itt, mintha valaki gúnyból azt a pár ezer lélegzetet
nevezné életnek, mely a kisérteties sziklafalak közt születik.</p>
<p>Az embereket elkerülte útjában. Csak egynek vágtatott utánna.
Annak hunn volt a ruhája.</p>
<p>– Hol vannak a hunnok? – riadt rá.</p>
<p>A bujdosó nehezen állott rá a bizalomra. Egyet-mást mégis
odaköpött neki.</p>
<p>– Addig valahogy csak megvoltunk a nagy Itel Khán halála
<span class="pagenum"><a name="Page_100" id=
"Page_100">-100-</a></span> után, amig azt hallottuk, hogy Uszpiru
és Ilgyigó királynék is már belemarkoltak a vezér kincsébe és
Aquitániába szöktek.</p>
<p>A bolondot elfutotta az indulat. Tőrére vetette kezét.</p>
<p>– Te! Tisztultál-e már viz által?</p>
<p>A bujdosó megrettenve hallgatott.</p>
<p>– Tartsd az orrodat, hogy csonkítsam meg! – dörgött a
bolond.</p>
<p>– Jóra vitatom szómat, – kérlelte a másik.</p>
<p>– Hazudtál. No siess védett tornácba ugrani, – dühöngött a
bolond és a mellébe vágta a tőrét.</p>
<p>– Uszpiru, Ilgyigó, – suttogott fájón a bolond utána és
kihullott a könnye. Meghaltak a hunnok, mert az aranytál fenekén
békák laknak, akit ezzel a vizzel leöntenek, elveszti
férfiasságát.</p>
<p>Csüggedten mászott tovább egyedül a bolond. Felkinlódott a
hegyek tetejére és addig nem állott meg, mig el nem fogytak a
havasok.</p>
<p>Valahol a gyergyói Kárpátokban az utolsó csúcsok tetejére
kikönyökölt és betakarózott a felhők rongyaiba. Nem mozdult tovább.
Egész hunn törzseket látott a hegység oldalán, rejtekein élni. Nem
ment közéjök. A nagy kőoltárok közt ráesteledett. A hold szemei
láttára ragadt fel egy sziklafalra. – Nézte zsibbadtan, lehullott
végtagokkal.</p>
<p>– Uszpiru, Ilgyigó! –</p>
<p>Lábai alatt fejszék csattogtak a messziségben, hunn szavak zaja
kélt, csak dal szava nem kélt sehol.</p>
<p>A köd lassan megvakított alatta mindent és mint zürzavaros
világosság szűrődött át rajta egynehány tüzecske. Messze Ázsia felé
beláthatatlan csend és feketeség. Jó volna oda visszatérni, de
nincs ereje. Az a világtervező gondolat rút szégyene volna és itt
alant mégis hunnok fáznak a permetező ködben. Ha megtalálta, nem
hagyja el, csak megjelenti nekik, hogy itt van ő is.</p>
<p>Kínnal, bajjal fát halmoz össze és máglya tüzet gyújt, hogy
lásson. A bolond arca és a ló ércfara fénylik a tűzvilágban, mint
két reszkető keleti fantom. A hasadékban rejtőző fűcsomók, nehány
gyopár virág is feltetőzik.</p>
<p>– Ismét a virág! – morogja a bolond.</p>
<p>A síma szikla alatt pattog, kormoz a tűz.</p>
<p>Elüldögél, virraszt.</p>
<p>Majd, hogy az időt verje, tőrét veszi elő és megkarcolja a
kőfalat. Nyugaton hizlalt elméje gondolatokban vergődik. A bolond
kiegyenesedik, mintha Itel Khán szelleme emelkednék hozzá a
szakadékok közül, hogy utolsó nagy tervét kedves bolondjával
meghányjavesse. <span class="pagenum"><a name="Page_101" id=
"Page_101">-101-</a></span></p>
<p>Később a hittérítő barát szálas képe elevenedik meg előtte,
mintha a sziklák oldalán facipőkben hozzá kopogna fel, hogy a virág
sorsáról bizonyságot tegyen.</p>
<p>– Most megjelölöm, hogy itt jártam, – villan fel a gondolat.</p>
<p>Fölényesen válogat magában, hogyan tegye, melyik írás lészen
maradandóbb, a gótoké, római, a hunn, melyik? Tőrét a parázsba veti
és ízzó fehérre hevíti. Igy szokás a sziklára irni.</p>
<p>A tőr nyomán piros füstöcske úszik, piros, kék, zöld. A vonalak
össze ölelkeznek és formába zárulnak. Betüképekben ír a bolond.
Üde, csinos virágfejek, furcsa porzók, bibék támadnak a keze alatt
és így szórja be a szikla lapot betüképeivel.</p>
<p>Ki tudná, mit jelentenek?</p>
<p>Madárka eszik egy alak fejéből. Az a nagy Khánt jelenti. A virág
Uszpiru királyné, ez a karcsu talán Ilgyigó királyné. Csunya,
repedt, varangyos béka, alattuk az ördöngös eszü bolond, aki innen
még ezen éjjel eltünik, de szörnyű talánya a sziklán írva ezer év
után is fennmarad megfejthetetlenül, betüképekbe kötözve, melyet
felvetett a népek sorsa felől.</p>
<p>– Véled-e, hogy a virágnak több a jussa a földön, mint az
embernek?</p>
<p>És felkél a nap.</p>
<p>Az ébredő emberek az élet gyönyörűségétől elkápráznak. A hunnok
virága a kőről lassan-lassan eltünik és eloszlik a földön, – majd,
– ha az emberek a napba hajították a tőrt, – mínt a hunn Khán
keserű bolondja a csíki havasok tetején. <span class=
"pagenum"><a name="Page_102" id="Page_102">-102-</a></span></p>
<div class="chapter">
<h2>HÁROM MUZSIKASZÓ</h2>
</div>
<p>Poltári Kata a zsombori kisasszony felöltötte legszebb ruháját,
aranycsipkés laptakötényét és beült a híres kertbe vízhajtotta
szövőszékébe. Kacagott az ezüst vetéllő szépmívü, puha-fehér
kezében és verte a ragyogó selyem fonalat, szerelmes szót, hogy a
szövés híme kiadódjék. Drágakővel bőven hányt mellénykéje alatt
pihegtek a tejhalmok s hétszer bolondult meg tőlük minden
férfiember. Szent, hogy a Rika alján szebbtestü fehérnép nem
termett. Az összes nagyasszonyok keszkenővel kötötték be fiaik
szemét, mikor Zsomboron vágtatva áthajtattak. Azért mégis így
esküdött meg a szentpáli úrfi, büszke Zólya Pál úr.</p>
<p>– Addig ne legyen nyugtom, mig lenge testét minden éhomra nem
csókolhatom, ha sárig arany hajával kellene is palotás házam
oszlopához kötnöm!</p>
<p>Poltári Katót elfogta a leány-méreg.</p>
<p>– Olyan kétágú legény osztán nincs!</p>
<p>Vitték a szót, hozták a mását. Zólya Pál úrnak minden csepp vére
reszketett.</p>
<p>– Küldjétek Jóska cigányt.</p>
<p>Szép rész-jószágot adott egyszer bolondjában a hires
Jobbsincsért.</p>
<p>– Vedd a nótafádat, – parancsolta keményen, – átmégy Zsomborra s
megállasz a Poltári Kata leánasszon ablaka alatt s vonod neki a
nótát éjjel-nappal. Ha kérdi megmondod, hogy szivet lágyítani én
kűldöttelek.</p>
<p>Jobbsincs cigány így tett. Beszökött a híres kertbe. Faragott
státuák között nyiladozott a sok virág. Gyönyörűséges tornyockák
ékesítették a nyolc mezőbe futó ágyásokat.</p>
<p>– Hej szép fűstöt vetett itt a főd, – gondolta a cigány s beült
az egyik útvesztőbe. Mihelyt feltetszett a kisasszonyház
szövetnék-világa, ő is eleresztette a nótát. Vagy tudott hozzá
eddig, vagy nem, de mihelyt meglátta a szőttömnyi ablaknál a
leányt, minden ritmus egyszerre kezdette rázni a testét. Olyan
édes-búsan siralta a fáját, hogy a csillagtüzek megújultak s a fák
rügyei fakadásra fordulának tőle. A pávamadarak megreszkettek és
kéjesen tárogatták himes tollaikat. Poltári Kata kihajlott
ablakán.</p>
<p>– Mit mívelsz itt? Ki cigánya vagy?</p>
<p>Fekete márvány-cigánynak is hítták a hozzávaló lányok
<span class="pagenum"><a name="Page_103" id=
"Page_103">-103-</a></span> dali alakjáért. Rátérdelt a
bársonyfoltos, cifrától-nehéz ködmönére.</p>
<p>– Ezeknek a virágocskáknak muzsikálgatok, hogy jobban
nőjjenek.</p>
<p>– Vond, ha jól esik – kacagott a leány s aztán a cigány is úgy
tett, mint a fülemile: hol egy bokornyit távolodott, hol egy bokrot
közeledett; de végleg ott ragadt.</p>
<p>Zólya Pál úr ételt jóízüen nem ehete, italt nem ihata, mig vágya
nem teljesült. Napokig ült vele szerelmes dáridókon a nagybotu
Lőrincz pap s Iszkora Márton uram. Az udvari lantos diák
mulattatta. Rávetette a dorbézolástól véres szemeit Zólya Pál
úr.</p>
<p>– No Bath Marci! Szedjed a vinnyogódat s eredj te is Zsomborra!
Nálam már kifogyott a lantos-pince.</p>
<p>Unszoló pohat ittak, ujra bekönyököltek a poharak közé. Bath
Marci vetette a figurát s százszor leíratták vele a Poltári Kata
ékességeit. Medve csontot törettek a borába, nem is sejdítette,
csak elnyitotta két szömit.</p>
<p>– Aranykövü-csattos cipellőben, aranyfonálú zöldselyem
harisnyában járkál. Inge fehér patyolat, haiszínü a gúnyája, rajta
boglár s hej sok öreg gyöngy. Fején orcatakaró, kezin
tarcolán-keztyü. Haja szépen vonódik utánna. Balkezében a likas
keszkendő kényesen reszket. Más keze árnyékot tart a homlokának,
mikor Szentpál felé fordulva sóhajtozza szerelmit utánnad vitézlő
uram, Zólya Pál.</p>
<p>Minden gyertya rájuk üszkösödött. Egymás szájába ásítottak,
izzadt fejük egymásután dűlt be az asztalra. Bath Marcinak már kék
volt a szája a hajnaltól, de szeme nem szünt meg csodálkozni.</p>
<p>– Cipellője aranykövű csattos… Ünge hime harmatos… Hajába most
sodorja a gyöngyöt…</p>
<p>A vigyorgó kapuistrázsának még suttogva megsimogatta türkös
fejét.</p>
<p>– Haja le van eresztve, teste szépen feresztve. Tudod-e?</p>
<p>Mikor a Homoród-vize mellett eldőlt az árnyékon, akkor is
dudolgatta:</p>
<p>„O szűzlő szép szemek, ó rózsálló piros tündeklő orcák, ó édeslő
szép ajkak!“</p>
<p>Az élek-halok füvek között kigondolta, elpróbálta saját szája
szavával. Az egyik vers dús és nehéz volt, mint a nagypénteken
vetett viola, a másik játszadozó és úgy hatott a leányszivre,
mintha görlice madár sétál sárig lábával okosan az ágon. Poltári
Kata előtt azonban botra kötötte a tudományát s az ismert öreg
virágéneket hajtogatta: <span class="pagenum"><a name="Page_104"
id="Page_104">-104-</a></span></p>
<p>– Ajak vérén termett sugár liliomszál. Ahol te jársz, rózsa
keljen, ahová lépsz, gyöngy teremjen.</p>
<p>Maga a kisasszony végezte be nagykacagva az iruló-piruló
dalt!</p>
<p>– Orcáid rózsái ha közel volnának, égő szüvem mellé tűzném
bokrétának…</p>
<p>Rá egy hétre Zólya Pál úr is megcsinálta a maga versét, de lóból
és emberből. Megrakta kinccsel mindakettőt, s olyan szép volt ez a
virágének, hogy Poltári Katinka sikóltva adta meg magát. Bath Marci
azt mondotta orrafittyentve a lakodalom után mivestársának, a
cigánynak.</p>
<p>– Ez a leánasszon is a könnyebb végit fogta a nehéz
szerelemnek.</p>
<p>Attól fogva egy bokorral hátrább muzsikáltak mindaketten a híres
zsombori kertben.</p>
<p class="center">*</p>
<p>A legtöbb friss férjnek a füle megvékonyodik, orra megnyúlik,
langalló csontjai lehülnek, a szépen szólásról leszokik, nagy
komoly firhang ereszkedik az ábrázatára s még szombaton kiadja a
hétfőre szóló parancsot. De vannak bővérü, kutyakemény legények,
akiknek azután kezd igazából tüzet vetni a tekintetete s
szálegyenesre tartják magukat.</p>
<p>Ha a Zólya Pál úr házassága szóbajött, az urak csak kacagtak és
a tájékozatlant így világosíták fel: – Sem ez, sem az; hanem eszi a
medve epéjét nősténről. Hathatós orvosság volt régtől a nőstény
medve epéje. Férfiak éltek vele nagy bosszuállások etőtt. A Zólya
Pál úr homloka a nagy gondtól benőtt a két markába s bár a szája
senkinek sem járt felőle, mindenki tudta, miért jött a fejedelem
Zsomborra a hires kertet megtekinteni.</p>
<p>Nem hiába rakatta itt valaha Réka asszony ezüstrudas pitarát
bánatos rozmarinttal, volt ebben a kertben, amit Erdélyország
megtudott teremni, a kecskeszőrrel kötözött gyenge fukszia virágtól
ezeresztendős tölgyig s aranyserpenyőn fordúlt a kert kapuja. Ma
már a rög gyomrában alussza álmát mindez, de akkor így volt. Annál
szebbet az első világi majorság gazdája, az Isten sem látott.</p>
<p>Eleintén Őnagysága nem sok ügyet vetett az ágyásokra, hanem a
pohárszó járta s Jobbsincs-cigány muzsikálta. Ittanak
vendég-szöktetőre, unszolásra, marasztásra, egészségre, kóstolásra,
ukkon-poharát, asszony imádásra. Ittak mindenfélét: asszut,
zsályást, szegfüvest, vakbort, ürmöst. Tisztelték a fejedelmet
untig. Mikor a hajnali fülemile megszólalt s a filegória is kezdett
feltetszeni, valaki elszólotta magát. <span class=
"pagenum"><a name="Page_105" id="Page_105">-105-</a></span></p>
<p>– Megjöve a filemile-várás!</p>
<p>A filemile-várás pedig valóságos szertartás volt eleinknél.
Bokorról-bokorra követték némán a legszebb asszony vezetése mellett
a szeszélyes madarat, mely hol itt bugyborékolt, mintha a bokor
gyökere panaszkodna, hol a hátuk megett csattogott, mintha a föld
minden virága egyszerre kacagna.</p>
<p>A fejedelem jeladásúl levágta drága serlegét.</p>
<p>– Szépasszony vezessen! Három részjószágot annak, ki elfogja a
madarat!</p>
<p>Olyan labirintusok voltak abban a kertben, hogy aki csinálta,
még az sem ismerte. Némelyike bevezetett a Rika rengetegébe.</p>
<p>Zólya Pálné asszony ránézett csendességtől fekete férjére s
csakazért is befordult egyiken. Ketten-hárman felszöktek
szemkiszúrásból a fejedelem után és eliramlának abban az irányban,
hol nem járatos a filemile. Pekry uram visszahunyorította a
medvebőrös lócára a heveskedő Zólya Pált, aki hirtelen serleget
ragadott és belenyomta fehér száját a borba. Úgy reszketett minden
foga, hogy arany habbal telt meg tőle szénszinü, villogó szakálla.
Mit nem adott volna érte, ha ennek az országnak összes filemiléit
borzadó hajaszálaihoz kötözhette volna!</p>
<p>– Tyuhaj! Tyuhaj! Tyuhaj! – sirt a fülemile.</p>
<p>Mereven hallgatták az urak. A barna madár félelmében szárnyaival
az ő szemüket verdeste. Bokor sem rezdült, álmodtak a virágok, még
homály árnyalta a hires kertet, de már felöltötte
harmat-takaróját.</p>
<p>– Haj! Haj! Haj! – Távolodott a madár.</p>
<p>Jobbsincs cigány rásirt a hegedüjére. Zólya Pál feketébb lett a
cigánynál. A napóra halványan már megárnyékolta a nagy arany
négyest, a virágos, tilalmas völgyek ébredeztek, a virjasztó szájak
izgalmukban fehéren gőzöltek a korafriss ájerben.</p>
<p>– Jaj! – hangzott a messziségből.</p>
<p>Madár mondta-e, asszony mondta-e, nem lehete tudni…</p>
<p>Etves uram, a félig vak törvénytudó erre példázgatni kezdett,
hogy Erdély törvényei olyan bölcsek, hogy a hitvest, ha hűtlenség
szennyében találtatnék, férje hatalmába adják és viceversa.</p>
<p>Mire visszakerült a nagyságos fejedelem, irtózatos részeg volt
valahány. A cigány is kétrét hajlott a bortól és alig tudta vonni
az incselkedő nótát, hogy:</p>
<p>„Hol jártál vilojám ilyen korán? Látom a cipőd harmatos
immán“…</p>
<hr class="tb" />
<p>Ettől a perctől kezdették suttogni, hogy Zólya Pál úr beteg,
eszi a medve epéjét nősténről. <span class="pagenum"><a name=
"Page_106" id="Page_106">-106-</a></span></p>
<p>Bath Mihály a lantos minden hajnalban magával vitte a cigányt
messzi, a kert zúgába s egy csomó agyonnyomott virág felett
reggelig vonatta a bús nótákat s hogy senki ne hallja, egy hímes
keszkenővel előbb megfullasztották a hegedüt.</p>
<p class="center">*</p>
<p>A házba rejtették magukat. Nem ajgáltak sokat a világ fülébe. A
kenyér megpenészedett az asztalon. Nem sokat illették. Nagybotu
Lőrincz papnak esténként fel kellett cammognia a torony szobába.
Csak addig maradhatott ő is, mig bor rontotta rekedt hangján
felolvasta a törvény második szakaszát, mely pallóst ejt a házasok
hitszegésére. Más szót nem tűrt maga körűl, csak a Lőrincz-pap
bolond mormolását:</p>
<p>– Articulus secundus…</p>
<p>A törvény végén mindig megcsókolta az asszonyt:</p>
<p>– De én megbocsátok.</p>
<p>Poltári Katinka bizony meghervadt, keblei meglanyhultak. Törött
élet törött vére járt a szivökre, de tovább ették egymást. Hol a
férfi hajlott be a nyoszolya bojtos függönyei közzé: – Articulus
secundus –; hol az asszony dörgette meg ajtaját: – Ki vagy, hogy
igy tűröd a gyalázatodat? Néha ingerült kezekkel ura szakállába
ragadott.</p>
<p>– Tudod mit tennék, ha megcsalnál? Én nem bocsátanék meg,
fejedet elüttetném s ujjammal a véredből irnám fel a koporsódra:
Articulus secundus… Mert szeretlek, szeretlek Zólya Pál s a
fejeddel ágyamban játszanám.</p>
<p>Ilyenkor fennhangon, tébolyultan énekelte:</p>
<p>„Vetekedik vélem háromféle virág, egyik féle virág a búza szép
virág… Ne vetekedj vélem te búza szép virág, mert bizony énvelem
széles nagy e világ!…“</p>
<p>Közben a fejedelem háborut kezdett. Zólya Pál úr elkomorúlt.
Éjjel vereslett az ég a tüzektől. Pál urat mindennap zaklatták az
ország levelével. A madarak is menekültek s a zsombori kertben a
fülemilék megsokasodtak. Egy éjjel aztán a bokor-ággal a daluk is
behajlott az ablakon.</p>
<p>Klára asszony felrettent. Hirtelen felszökött ágyából,
párnáival, aranyszőttes ruháival betömte ablakait és remegett,
vajha pusztulnának el a föld szinéről.</p>
<p>Urát lassan kémlelte, ha hallja-e, nem rándul-e össze a
keserüség a komor alvó arcon. A filemile tovább vert.</p>
<p>– Huj ti bolond madarai! – rikoltott megfagyott fogakkal.</p>
<p>Már minden eszközt megpróbált ellenök, de a daluk csattogva
zengett. Erőtlenül a földre hanyatlott, látomásba esett. Ajtó,
ablak megnyilt, borzasztón megvilágosodott s omlott be rajtok a
számtalan fülemile. Néznie kellett, hogy a bűnszerző madarak
<span class="pagenum"><a name="Page_107" id=
"Page_107">-107-</a></span> hogyan lepik el a házat. Az ajtók,
ablakok kiestek sarkukból és véghetetlen szálltak rajtok. – Milyen
diadalmasan röpködnek! – Zeng a megfojthatatlan dal. – Szép Poltári
Kata sikoltva rohan előlük ura ágyába.</p>
<p>– Ne hagyj elveszni! Zólya Pál úr ébredj! Juj ti borzalmas
madarak, – didergett gyúlt orcával, elkerekült, rémült
szemekkel.</p>
<hr class="tb" />
<p>Zólya Pál úr dédelgette asszonyát. Eljátszott gyönyörü fejével,
arany hajával, erőtlen, halott ujjaival. A madár csendesen szólott
az ablak alatt.</p>
<p>– Hidd meg nekem édességes szép hitvesem, hogy hazudott Etves
uram, hazudik a törvény! Nincsen az szerelmet sértő ártikulus ezen
a világon!</p>
<p>Erre felháborodott ujra és talpra parancsolta a falut, fejszére
riasztotta jobbágyait. Nóta-mondó két hű társát, Bath Mihályt és
Jobbsincs cigányt újra a Poltári Kata ablakához állította, ugy mint
elején, mikor megkérte a leányt.</p>
<p>– Vonjatok neki szép dalt fiaim, búfelejtő szívenyhítőt, csendes
nyugalomba segítőt, mert alszik!</p>
<p>A fejsze csattogott, a dal szólott s mire megvirradt, a
világhíres szép zsombori kertnek csak a híre maradt.</p>
<p>A filemilécske pedig szorult bokorról-bokorra, itt jajgatott,
ott is vert bús szava. Szép Poltári Kata követte loppal, fehér
árnyas úton. Ura kacagva biztatta: – Most ott szól. – Kacagott,
hogy elröppent. – Vonjátok ti ebek azt a nótát, hogy bóduljon az
madár. Hej fejszések verjétek már agyon, három rész jószágot, ki a
madarat elém hozza. Az én üstököm is izzad. Soha ilyen rettenetes
filemile-várást. Szorul már az madár…</p>
<p>Ugy volt. A barna szárnyak az utolsó bokorról felcsaptak az
égbe. Szép Poltári Kata kiröppent lelke pedig oda is követte.</p>
<p>– Lassabban vonjátok, szomorú húrra tegyétek a kezet, – aggódott
Zólya uram. – Nem látjátok-e ti ebek, milyen szépen alszik…
<span class="pagenum"><a name="Page_108" id=
"Page_108">-108-</a></span></p>
<div class="chapter">
<h2>RAPSÓNÉ RÓZSÁJA</h2>
</div>
<p>Minekutánna Rákóczy nagyságos fejedelmünk háborúsága véget értek
s a Bethlen István uram törökhöz szökdösését keményen eligazította,
a föld népe hazaszéledt. Péchy Simon uram a tömlöcből ujra
országszékébe szállott s a bözödujfalvi székely-zsidók elégedetten
rázták szakállukat. Az üldözések szüneteltek, hangosan kiálthatták
hétszer egymásután: – Adonai hu ha Elóhim! – Egy az istenség, nem
más!</p>
<p>Az ország ugyan bőven el volt látva holttesttel és
nyomorusággal, de szerencsére a tél az idén korán elment
Tótországba. Arasznyi jövése látszott a fűnek, a fák hányták a
levelet, gyenge harmathajtást. Minden szegényember megfogadta
szolgájának a saját árnyékát és két rongyos tehénnel nekibolondult
a szántásnak. Olyan szorgos volt a mezei munka, hogy a gerendán
lógó innepi lájbi zsebébe bátran beledögölhetett az egér, amig
észre vették.</p>
<p>A tekintetes karok és rendek azonnal hozzáláttak az
országgyűlésezéshez s ezzel a szombatosok aranymértéke betelt.
Terminusokat, napokat tettek ellenük s három vallás papsága
felváltva rágta a fejedelem fülét. Péchy nagyságos urat törvény
elejibe rántották s a nagyurakat az ágyasházból húzták ki a
zsidózás miatt. A népre ráborult a mártirumság fekete palástja.
Bözödujfalu ellen hol az unitáriusok, hol a kálvinisták csaptak ki,
vagy pápisták kapták nyakon a dullót egy kis hittérítésre.
Udvarhelyi hitvallató barátok vesztették el Enokot is, a
himnuszszerző székely prófétát és világszép leányát a szelid
Esztert, igen emlékezetes módon.</p>
<p>Az öregszeren lévő, süvegtetejü nyájas emberi hajlékok békében
füstöltek. Az eszterhéjjas, iratos-oszlopu tornácokon,
délignyílókák között leányok kacagtak. A füstházban „rég megette
magát“ az ösztövér szalonna. Szines csergék alatt békén aludt a
falunépe, mikor a lator hajduk megverték az ablakot és
veréssel-öléssel fenyegetve templomba parancsolták a népet. A
harang egy óra hosszat szüntelen szólott. A cinterem előtt
vigyorogva pellengért állított egy cigány.</p>
<p>Sejtelmekkel gyötrődve siettek a sokszor gazdát cserélt kis
pápista hajlékba és borzongtak benne, mintha a nap tündöklő
szomszédságából középkori kút fenekére estek volna. Ilyen omladozó,
borzasztó istenházak mutatják, hogy a templom élő lény.
<span class="pagenum"><a name="Page_109" id=
"Page_109">-109-</a></span> A benne feltárt sorsok táplálják s a
meleg embertestektől kapnak fényt a falai. Isten és ember itt
önmagával fizet egymásnak, de ahol annyi tragédia borul az
egyűgyüen róvott szoborszentek lábára, nem csoda a csodatevés. A
hive-veszett templomok pedig meghalnak. Ezért olyan a bözödi
istenháza, mintha a Szent-Anna-tó fenekén épült volna s az ablakok
ónkarikái között halak szöme csillogna be, hogy lám mit csinál a
kicsi Jézus. A Mária aranyhaja törik és lefujja a fejéről a hiányos
ablakon bejövő szél. Mióta a falu az egyigaz zsidó hitre tért, az
elhagyott templom ura önmagának tart istentiszteletet. Ilyenkor
vihart támaszt, a kucsmás házak villámlásban fürödnek s félelem
sötétít el mindent. A reszkető harang ütője rejtelmesen nyalja az
ércet, a templomoduk megtelnek felhőkkel s a szúette, avult orgonán
játszani kezd Szentmihály-arkangyal,</p>
<p>Mára azonban kölcsönkért kántort hoztak az udvarhelyi barátok a
szigoru-rendből. A nép néma és szorongó, Az itélőszék tagjai, –
kemény, edzett törvényurak, – a szentélyben várják, hogy ember és
Isten között osztályt tehessenek.</p>
<p>Kezdetik az istentisztelet. Ittfeledett, füstös gyertyafarkak
pislognak az oltáron, mikor sebbel-lobbal, főre rántott kámzsával
odalép Leonardus-gvardian. Sasorru, szikár, tömérdek pap, mint a
szikláraszállott keselyü. Lábujjai bevésődnek a facipőbe, ahogy
intonálja:</p>
<p>– Veni Sancte Spiritus!</p>
<p>Az orgonaszijjak csikorognak s a primitiv billentyük a
félelmében nyavalyás kántor szeme közé pattognak. A nép feszült,
mert hatalmas a vallás és nagy annak igézete. Készségesen omlik
térdre, mikor az Úr testét megmutatják, (Apáik térdét törték meg
érte s az övék még érzi.)</p>
<p>Csak két ember nem hajlik a csengetésre: egy öles, ősz férfi s
egy talpig fehér, szép leány. Susogva borzad szájról-szájra a
nevük: – Énok-zsidó! A kórusban egy legény két karjára búvik: –
Énok Eszti!</p>
<p>A nép letette a hitvallást. Elfehéredve vették az Úr testét. A
nők gyöngyöspártában, himes-patyolatu, csüpkés-kézfejü ing alatt
reszkettek. A férfiak, bogos-üstökü öregektől a kemény legényekig,
félelmükben beleszorultak a gúnyába. Sokan a zsidótincset bicsakkal
metszették le hajukból.</p>
<p>De a Jézus győzedelme nem vala teljes. Öreg Énok s a leánya
itélőszék elé kerültek. A székely-zsidó keményen szórta az átkot a
papok szeme közé:</p>
<p>– Hiába búsítasz temjénnel vén barát! Tisztölöm ostyádat, tőlem
azonban aranyláncokon rázhatod a füstölőt; deáknyelvü istened
mégsem enyém. Mondhatsz ebhitünek, zsidózónak, <span class=
"pagenum"><a name="Page_110" id="Page_110">-110-</a></span>
fertelmes eretneknek, de él Ábrahám-istene, az, ki vasvesszővel
elrontja a tü világotok,</p>
<p>– Sacrilegium, szentségtörés! – iszonyodott Leonardus
gvárdián.</p>
<p>– Kivonatom nyelvedet, – dörgött a dulló. – Resteld meg magadat
tolvaj farizeus, hisze’ székely volnál!</p>
<p>Énok csak pökte a dulló szavát.</p>
<p>– Mig a székelyek egymást gyilkolva Deust kiáltanak, én nem
vagyok székely!</p>
<p>– Vád ellened hogy pogány himnuszt irtál s a versfőkbe foglaltad
nevedet.</p>
<p>Szakállába simuló lágy szóval bólintott a vádlott:</p>
<p>– Meg is áldott érette Istenem!</p>
<p>– Vihar idején kinyitod ablakod, hiszel a bottal fegyverkezett
angyalban, kendővel övedzetten, könyökszíjakkal, zajosan
fohászkodol. Ülöd a szabbatot.</p>
<p>– De ha a fejedelem maga állana pallóssal fejem mögé nem
tenném-e azt? A Messiás eljövendő!</p>
<p>– A Messiás eljött! – zúgott fel a barát.</p>
<p>Kétkedve mosolygott az öreg, majd elzordúlt az indulattól.</p>
<p>– Hát eljött? Néz körűl barát, ki tudósnak mondod magad. A népek
holtak piszkában állva dicsőségről ábrándoznak. Rajtunk minden
nemzet végigdúlt és addig sanyargatott, mig utolsó aranyunkat is
megszültük. Forró vérbe hányva állnak a világ trónjai. A népek
gyűlölik egymást, dicsőségük rettenetes – semmi. Ahány nép, annyi
az igazság, ahány vallás, annyi van Isten, ahány börtön, jóemberrel
telve. Hol itt a Messiás? Asszonyaink mindenkié, leányaink
fertelembe vetve, hátukon ostor, szivükben keserüség, Urak ablaka
alatt mi húzzuk az igát. Papok saruit mi nyaljuk. Ezer embernek
kell pusztulnia, hogy egynek a hasa viruljon. Minket a pestis
szeret, kolera s a számos nyavalyák. Az országot mi fizettük ki, de
csak a tietek, tekintetes karok és rendek. A kincsös hegyek, dús
föld vérünket szijja, a sok szép erdő nekünk csak koporsó-fa. –
Eszmélj, mondd meg atyám, barát! Hol itt a Messiás?</p>
<p>Lélegzet nélkül folytatta tovább:</p>
<p>– Mi csak azt látjuk, hogy az oltár gyertyájában is tűzvészt
kell imádni. Házunk puszta, fejünk véres, kezeinken holtkölykeink,
reménységünk senki. Mi hinni akarunk! Nekünk Messiás kell!
Vigasztaló, igazságos, jóságos, emberbecsülő, nem festett, de élő
Isten. Halljad óh pap, halljad egész világ!…</p>
<p>Igy szólott a vén, piszkos, paraszt-zsidó Énok, a szörnyü emberi
mélységből felkiáltva. A gvárdián nem felelt, csak hamuszin
ábrázattal rázendített az ötvenedik zsoltárra. <span class=
"pagenum"><a name="Page_111" id="Page_111">-111-</a></span></p>
<p>„Könyörölj rajta Úristen, a te nagy irgalmasságod szerint!“</p>
<p>A leányt alig is faggatták. Három szóval, konokul eltiltott
magától minden idegen Istent és eretnek öltözetben hivalkodott
birái előtt a nyirott haju, pokolravaló istentelen.</p>
<p>Erre felgyúlt a pellengér, fénye bevilágított a templomba és
folyton erősbödött, mert a hóhér-cigány hányta rá a sok szombatos
könyvet, rojtos kendőt, imaköntöst.</p>
<p>A tűz világánál a törvény képviselője felolvasta a megrendült
nép előtt az itéletet, Urunk, az Nagyságos Fejedelem nevében. S
mivel a konok zsidózó Énok eretnekségét káromlásokkal, lázongással,
gyalázatos szitkokkal tetézte… etcetera, etcetera; – vagyona
konfiskáltassék, őmaga kiseprüztessék, a leányának mondott
személlyel együtt s ha netán valaki követné, fejét veszítse…</p>
<p>Mig ezek történtek, a tavasz dúsan tarisznyálta fel szépséggel,
ékességgel a madarak hátát.</p>
<p class="center">*</p>
<p>A hajduk elállották az Énokék házát. A tőkezáros, fakulcsos vén
hajlék okos ablakain többé nem lesködik be legény. Énok nézte. Maga
bárdolta emberkorában, mivelte ékesre, gerezdesre, kópjás tetejüre.
Az üstöke együtt vénült, a mohos kapuzábé együtt rothadt vele.
Nyájas emberek jószokásu hajléka volt, mig a barátok keresztet nem
hajítottak a tetejére. Beteljesült, hogy a papot imádsággal, az
ördögöt muzsikával, a búbánatot önmagával viszi be az ember a
házába.</p>
<p>Ezegyszer a pap azonban magától jött. A vitézeket hátrább
parancsolta a száldokfa alá s benn a pitvarban megállott. A leány
ijedten dugdosta a zöld átalvetőbe a bujdosás kenyerét. Énok
feketén reszketett az indulattól és elébe lépett a barátnak:</p>
<p>– Papok vagyona már mindenem, nem visszük magunkkal, kár volt
jönnöd Barát!</p>
<p>– Értelmesebbnek gondoltalak, – szólt engesztelően a másik. –
Vagyonodat nem áhítom, de eretnekséged fájlalom. Azért jöttem, bár
a te igazad nem igazam, de mert hiszed – bántalom ne érjen.
Büntetésed megkaptad, de bántalom ne érjen, mert hiszel és hited
végén Istent látsz.</p>
<p>Énok meglepődött, töprengve hümmögött, fejét csóválta. Értelem
és szív van a barátban, az való. Sok gond füstölgött még a fejében,
de eljött az idő, menni kellett. A népet az útra parancsolták, mert
csúfosnak szánták a faluból való kivettetésüket. Ám a horgas barát
melléállott a zsidónak és a vetéskapuig nem tágított. Szép, mély
igéket vetettek egymásnak, egyik Krisztus, másik Mózes szája után s
a két öreg dogma mit törődött <span class="pagenum"><a name=
"Page_112" id="Page_112">-112-</a></span> Eszter leányzóval, ki
némán hullatta könnyét, kedvét, ifjúsága rózsáit a falu porába. Nem
eszméltek rá, hogy az ő ifjusága az egyedül igaz dogma, mely a
palánk-kerteken átcsalja a virágot, hogy kövesse a
számüzetésbe.</p>
<p>A távolságtól már kicsire apadt a falu, mikor a szép Énok Eszter
felsikoltott:</p>
<p>– Apám, Édösapám, jaj eresszen vissza!</p>
<p>És eszelősen állott, mint a kisirtszemü halál.</p>
<p>– Eszter! – zöldült el a székely. – Ékös, bolond fiam Eszter! Mi
lelt? Hát itthagynád hitedet, apádat? Ne hajolj el tőlem!</p>
<p>Himes volt a rét, a hegyeken izzadtak a juhok, meleg nyárszerező
szellőcske vert. A messzi falu házai a torony alá gyültek és ők
minden lépéssel vesztegették szép Erdélyországot. A leány másodszor
is lángoló fejéhez kapott:</p>
<p>– Kicsi csürkéimnek enni sem adhattam, fejér báránkámtól, anyám
sírhompjától el sem is búcsuztam. Jaj erösszön vissza!</p>
<p>Vércse szitálta felettük szárnyát, majd elúszott az is,
beleenyészett a hegyek szirtjébe. A leány vánszorgott, gyenge,
összetört volt, mint a megfázott búza. Énok a bölcs, lengette
nyakábarothadt haját.</p>
<p>– Mi az élet? Isten bosszuja az emberen. Kár azért nyújtani.
Tégy ahogy akarsz Eszter, de jussak eszedbe majd, ha szerelmes
legényed elkerül! Nem hallottad-e oktalan asszonyi állat, hogy
Kolozsvárra küldik a füleit annak, aki követni mer! Két szőrös fül
pedig több, mint a szerelem.</p>
<p>Hogy a leány mégis összeesett, felkacagott dühében, ölébe vette
és a szombatosok heves, igen foganatos átkára fakadt üldözői
ellen:</p>
<p>– Halld meg szómat, szótmeghalló Nagyisten! Kik örülnek
keserítsd meg, napjaikat rövidítsd meg, tanácsukat bolondítsd
meg!</p>
<p>Mégis mentek mendegéltek. Zsebkendővégről vezette a földönfutó
halál. Bánatuk nagy árnyékot vetett. Néha visszanéztek a falura,
hol immár az ördög veri csóré hasát örömében. Ahogy a nap szállott,
úgy hűlt ki bennük az élet. Pedig a föld szánta, virág virágnak
adta lépteiket, mégis elfáradtak. A véneretnek biztatta
leányát.</p>
<p>– Tarts ki lelkem, mindjárt szállást verek! Csak madárszállatig
megyünk.</p>
<p>Erdőbe tértek. Az Eszter szeplőtelen-fehér ruháját elnyelte a
rengeteg. Ezüst moha csalta, híves, pusztaföld vonzotta. A
mélységek ásítottak, patakok halkan pöröltek. De ők meg nem álltak,
hanem addig mentek, mig az erdő szép tisztásba nyílott.
<span class="pagenum"><a name="Page_113" id=
"Page_113">-113-</a></span> És ez telistele volt sohanemlátott
különös virággal. Énok Eszti örömében felsikoltott.</p>
<p>– Miféle e virág?</p>
<p>Az öreg próféta felvetette két homályos szömit. Visszarettent
kezével megragadta, tétovázott s borzadva suttogta:</p>
<p>– Az-é? Várj! Ne menj még! Az-é? – Az a Rapsóné rózsája.</p>
<p>Rapsónénak, a székely istenasszonynak végzetes virága.
Mindentudó vén némberek ismerik a titkát. Bájol és öl. Ki meglátja
szerelemre gyúl értük, akaratát veszti és tapodtat sem léphet, míg
vérrelfestett habot vet a szája és mereven mosolyogva elpusztul. Az
ember és a virág szerelmének különös orgiája ez. Az állatszagu
virág ráhajlik az élőtestre és kiszíjja.</p>
<p>Szántszándékkal cselekedett igy a vén szombatos, ki sem hitétől,
sem hazájától megválni nem tudott. Itt volt a „madárszállat“,
mellyel bujdosó-magukat biztatta. Ez a rejtett helye a földnek, a
feketecsont völgye, meddig bizton kitart minden szegény ember
kenyere.</p>
<p>– Szép fű-ágyat vetünk, tüzet teszünk, egyet jót pihenünk, – igy
biztatta lányát.</p>
<p>Énok Esztert tartóztatni nem lehete. Derékig futott a virágok
közé. Pillanatig megdermedt az apja, azután elszántan reszketve
biztatta:</p>
<p>– Szedjed Eszti, szedjed! Vesd meg ágyad Eszter!</p>
<p>A leány már kábultan danolt. Megtépte ruháját, kacagva
rikoltott.</p>
<p>– Hej szép Erdély ország! Milyen furcsa hely ez? – tért magához
ismét.</p>
<p>Köröskörűl minden sárga, mintha aranyhófúvás csapta volna meg a
fák lábait. A szédülő tekintet előtt egymásra düledeznek a hegyek,
a kisirtszömű csillagok borzasztó magasba szállnak, a füvek
beszélnek, a holdból pókok ereszkednek aranynyálon. Mezők, völgyek
megzendülnek, hajnali nóták, szarvas muzsikák töltik be az
erdőt.</p>
<p>– Hej szép Erdélyország! Nem megyek bújdosni, száz vagyon
szeretőm!</p>
<p>Már nem látta a hátamögött rombadölt világot. Ifjú volt,
szépséggel és szomjusággal teljes, kinek nincsen éhség, romok,
hulla, ördög, vén, szélhüdött világ, torzember; inkább vagyon dal,
szerelem, vágy és szépség. Igazsággal fertőzött vén apja már látta,
hogy ha kézenfogva vezetné is ki a Rapsóné virágai közűl, Jehovát,
mindent megtagadna most már az ifjúság, mely minden elpusztult
világrend felett új világot lát. Kicsit kétkedett.</p>
<p>– Tegyem, ne tegyem? – Nem lehet, – mormogta tovább.
<span class="pagenum"><a name="Page_114" id=
"Page_114">-114-</a></span></p>
<p>Ha a pusztába vezető tűzoszlop eddig elvezette, nincs többé
vissza-út. Bárha kétkedett is eddig átkos barátok cselvetése miatt,
itt Mózes parancsol és Áron virágos vesszeje veri az új élet
szamárvemhének hátát. Hát ő legyen világcsúfjára hitben hanyatlott,
szemétdombra kivetett, misékre riasztott, kereszttel béllett papok
koldusa, Jehova tagadója? Sohasem! Ő sem és semmi pereputtya. Harag
hullámai mosták két roskadt szemét, ha a történtekre visszagondolt.
Irtózatos indulattal, füstös sovány karjaira szorította az
imaszíjjat s üvöltözve siettette a halált a gyermek, a gyermeket a
halál felé.</p>
<p>– Szedjed Eszti, szedjed! Vesd meg ágyad Eszter!</p>
<p>A föld pedig puszta és üres vala és sötétség vala a mélység
szinén és nyomorúlt volt az ember hajaszálától sarukötőjéig.</p>
<p class="center">*</p>
<p>Mire az első három csillag helyet váltott az égen, szombatos
Énok Eszter volt a legszebb Rapsóné rózsája.</p>
<p>Apja szörnyű háborgással ekkor felöltötte imaköntösét, fejéhez
viaszkgyertya-véget gyujtott és elkezdett virjasztani. Feltekintett
a világmenyezetre, tébolyultan így altatta gyermekét:</p>
<p>– Lelkemből kiszakadt ékes küs virágom, oh szállj le reá, te
boldogító álom. Kedveld meg őt Nagyhatalmu, ki az harmatot is
magadhoz vonod. Mert illeni fog szép fodorfellegeid közé s ott is a
szebbik lössz… Nincsen bélagyöngyös selyem pártád, bizony vagyon
tiszta fehér orcád!…</p>
<p>Az éj zürbölt. Nagy égi harmat lepte be a leányt, ékes orcája
lassan megfagyott. A vén székely-zsidó szava mindegyre
szivenszakadt. A homály elől futott a hold. Tiszteletére földhöz
bólintotta tar fejét és búgva, töredezve elmondotta a szombatosok
hasznos és felette szükséges ujhold-könyörgését. Végül a kerubimok
és szerafimok közé ajánlgatta a holtat.</p>
<p>– Mert érted öltem meg őt Isten, hogy általa az új hit meghaljon
a régiért. Tövisre akasztott bárányom ő, óh Ábrahám, Izsák és Jákob
Istene.</p>
<p>Az ég lassan kezd árvulni, a föld homálya kezd rá feltolulni, a
fák, mint böjtölő zsidó árnyéka, ijesztőre nyúlnak. Székelyföldet
komorság takarja. A fájdalomtól félig vakon ül-ül Enok a
fű-ágyon.</p>
<p>– Vajjon szabad-e egyik hitnek a másikat megölni? – vitázik
magával.</p>
<p>A föld bűbája, ereje őt is lassan leláncolta, tajgai
megbénultak, de mintha belül hirtelen száz esztendőt fiatalodott
volna, agyában felgyúl, mint villámütés felcikázik a lét kérdésének
nagy felelete, hogy az élet értelme maga az élet. Az élet pedig:
Világot teremteni és szeretni. Erre különben minden <span class=
"pagenum"><a name="Page_115" id="Page_115">-115-</a></span>
haldokló rájön és most Énok is felszöknék, hogy hirdesse fennen,
költené gyermekét, de nyelve elfogyott, a Rapsóné rózsáinak ölelő
indái, csudavirágai többé nem eresztik.</p>
<p>– Mindegy, – pöttyentik ajkai elhalón.</p>
<p>Az ég sátoros ezüst tornáca lassanként feltetszik. Kevéssé még
elportyáz elméje, végül alázattal felszól az Öregistenhez:</p>
<p>– Foghassák már értünk az ökröket!</p>
<p>És szépen beltenyerébe hajtja szomoru fejét.</p>
<p>A felettük ülő bagoly mégegyszer felveti a kérdést:</p>
<p>– Mi hát az élet?</p>
<p>És hanyatzuhan a fa mély odvába, mert jön a virradás, ideje
lejárt.</p>
<p>Uj korszak hajnalodik a föld mindanégy határán. <span class=
"pagenum"><a name="Page_116" id="Page_116">-116-</a></span></p>
<div class="chapter">
<h2>ÉRTELEK VIRÁG</h2>
</div>
<p>Végre.</p>
<p>A megújhodás erőt vett a földön, illata lebeg a szinén.
Aranytokok felnyilnak, a magvak repedeznek, a fák vonaglanak és
mint fájó sebeket viselik rűgyeiket. A zúgokban rejtőző hófoltok
összecsurrannak és sirva szürődnek a föld középpontja felé. A
rovarok, friss legyek kápráznak a nemremélt felébredés csodája
felett és fejjel mennek neki az üde szineknek, mint zengő-pengő,
megbolondult drágakövek. Az ökrök cammogva, fehér erejökkel áldásra
kényszerítik a földet, mert beléjük szállott az ember szava.</p>
<p>Jorlai Csele Tamás, a nagyúr, nézi a vető embert, amint markából
sárga permetezés suhan ki, lépked és liheg a teremtés vágyától.
Hátán langyosan ömlik le a márciusi napfény.</p>
<p>Csele Tamás, az úrfi, a vén dulló onokája. Huszárrészről való
első család, a falu kedvence. Ha követ nem volna is, akkor is
közeleresztenék a királyhoz. Igy tartják róla. – Egyébként arányos,
tömör, elpusztíthatatlan, egészséges és szines, fiatal, mint egy
csiki legény.</p>
<p>Fertály óra alatt betelik kedves benyomásokkal, mezővel,
erdővel, juhok ellésével. Kihozta sodrából, felvillanyozta, nézett,
nézett a világba, emberek roskadására, falu szépségére, a bontakozó
élet szépséges tükrébe, messzecsillanó kis olvadásvizek ezüstjére.
Látott deres hajat, fehér orcát, gyermekzokogást, szerelmet és
gyűlöletet, világhatalmat, világtébolyt, most született lepkét,
fekete föld hasznát, hegy oldalán szálló kis füstöt, tudatlan
felhőbolygást és egyszerre fájni kezdett neki a faágról ereszkedő
kis pók, a heverő kavicsok békessége.</p>
<p>A vetőember mosolyogva jön szembe.</p>
<p>– Szépen sóhajt az ősz-vetés!</p>
<p>Mikor már akkora a búza, hogy szellő iránt lengedezik egy
kevéssé; ezt nevezi vetéssóhajtásnak.</p>
<p>Csele Tamás bólini, elnézi, hogy a friss hantból a tenyerére
vesz az ember, szétmorzsolja.</p>
<p>– Miért teszi? – Lélekkényszerítő, erős gondolatokkal kérdezi a
nép gyönyörű problémáit.</p>
<p>– Csak úgy. Beosztani. Minden szemhez egy csepp verejtéket.</p>
<p>Eddig nem vette észre, de minden magvető férfi szemeszögletében
<span class="pagenum"><a name="Page_117" id=
"Page_117">-117-</a></span> különös redő ül. Abban pihen az akarat,
jövő és szeretet.</p>
<p>Az asszony ebédet hoz. Ő is élettől áldott. A gazda az utolsó
markot szétszórja a feje fölött az égi madaraknak.</p>
<p>Csele meghatva nézi.</p>
<p>– Annyi új barázdát vonj, ahány lépést tesz feléd. – Vasekéd az
idegenfonat, mely vaserődet és gondolatot vezet le a földbe. Igy
eszküszöl össze az élettel feleséged szive alatt is, a hant alatt
is.</p>
<p>Hiába tagadnád, örülsz az életnek. Tegnap is szinte gyermekké
lettél, mert egyik juhod két bárányt ellett, két fehér, göndör
életet</p>
<p>Bőséges a fény, nincs már bágyadtsága a napnak. Arccal felénk
úszik délnek a ragyogó test.</p>
<p>Kifelé a házak árnyékából!</p>
<p>Öregek, fiatalítsátok csontjaitokat, fiatalok vegyetek termőerőt
belőle, gyermekek, gyűjtsetek az aranyporból. Ó mennyi szállott már
arcotokra. Leheljétek ki a téli hűlést, a szegénység rossz nedveit,
a szintelenséget. – Kifelé, hogy lássa a világ, kik vagytok!</p>
<p>Igy töltötte idejét Csele Tamás a párolgó szántások hátán.
Szembeintettek a nyári pihenések árnyékos bokrai, a templom, a
házak. Már az erdők alján csatangolt. Sükete-havasa felől délutáni
szél indúlt. Utána gyorsan szokott sötétedni. Számba se vette. A
mező és erdő szép színátváltozásában gyönyörködött. – Nézése
szenvedélyessé torlódott.</p>
<p>– Most!</p>
<p>Most a nyirkos erdőben a föld gőzétől részegszik a szalonka a
csendben a rezgő bokrok alatt. Húsába száll a tavaszi erdő íze,
hosszu csőrén át a föld titkaiban okosodik. Az olvadt hó mocsarain,
a sárga avaron túl a tisztáson most sóhajt át a bánat madara.</p>
<p>– Engedjetek hozzá!</p>
<p>Csak egyetlenegyszer akarok leülni a fonnyadt erdő
nyomoruságában egy fatönkre, két forró tenyeremet a szivárgó viztől
teleszívott mohába nyomva guggolni, mig áthúz fölöttem; aztán
nehány korty erős törkölyt dönteni az émelygő torokba, hogy vörösen
égjen, mint a száraz cserfalevelek köröskörűl az esteleji
fényverésben.</p>
<p>– Már hat óra?</p>
<p>Kevéssé elszomorodik, mint a játszó kis lány, ki a napközben
kötényébe gyűjtött virágot szálankint beledobálta a pásztortűzbe.
Ugyanez történt a gondolataival is.</p>
<p>A mező eloszlott, az emberek vacsoránál csendeskednek.
<span class="pagenum"><a name="Page_118" id=
"Page_118">-118-</a></span> A boltajtó azonban nyitva van és
hallszik, hogy benn az atyafiak déciznek feltaszított sapkával.</p>
<p>Fiatal lány köszön el mellette. Megismeri, megszólítja.</p>
<p>– Tera te! Ha időd lesz nézz be hozzám!</p>
<p>Tera elpirul, igéri, de biztos, hogy nem megy el, mert Tera a
Küsmödi Mihók szeretője, aki majd csak hazakerül a a fogságból.
Küsmödi Mihók pedig sohasem kerül már haza. – A legénye volt a
harctéren. Szeretet suhan át a szemén, amint rágondol, hogyan
költögette őt a magas, jóarcu fiu.</p>
<p>Két szelidet köhintett.</p>
<p>– A két szemének egyet-egyet.</p>
<p>Jóizüen elkivánta az éccakai nyugodalmat, kikérdezte, mi jót
álmodott. Ilyen kiméletesen segítette ki az álom mámoros
aranysarából.</p>
<p>Pusztulása napján szigoruan, szürkülettől feketén a véres földön
hagyakozott.</p>
<p>– Én már eltávozok. – A küs ládámot itt hagyom.</p>
<p>Nagy szégyenkezéssel, drága félszegséggel, elővont egy
paksamétát.</p>
<p>– A Tera levelei. – Ha szüveskedne visszaadni…</p>
<p>A Tera levelei lószörrel voltak átkötve. Igazi székely
találékonyság. A lova farkából rántja ki az aranyfonalakat, hogy a
harc hevében a Tera levelei szét ne hulljanak. Harcos módra segít
magán, mint hunn ősei.</p>
<p>Az emlékezés megzavarta Csele Tamást. Csüngő fővel haladott a
gyér lámpasoron. – Előbb vidám és erős volt, izmai feszültek, mint
a diszkoszvetőé, ki aranykorongot dob a napba.</p>
<p>Fáradtan tért haza és sokáig gunnyasztott a széken, mint a beteg
fecske a háztetőn.</p>
<p>– Ma tulságosak az érzéseim, – gondolta, de nem tett
ellenük.</p>
<p>Ilyenkor jó leülni. Szeretett volna valami nagyon tisztát,
meleget érezni. Puhát, mint a csecsemő kezecskéje, sulytalant, mint
az utólsó sugarak a falon.</p>
<p>Szerette volna, hogy mikor annyira szomorodik az est, a világ
özvegy hitvese, egy szelid kéz megérintse a lámpát. Ha az teszi kit
szeretünk, elbirom képzelni, hogy értem gyüjtötte a napból és
rejtette a finom üvegburába, hogy meglepetést okozzon; mialatt két
teáscsészét föltesz és illat száll a csészék peremén. Csak a fekete
butorok komorak, mikor ide-oda tolja a ház édes-kedves
boszorkája.</p>
<p>Pillanatig érzett igy. Talán azalatt, mig lendítés közben a föld
hozzáért az Isten szivéhez. <span class="pagenum"><a name=
"Page_119" id="Page_119">-119-</a></span></p>
<p>Másnap elutazott. Mint a nemzetközi misszió tagja járta a
világot sokáig. Roskadtan került haza, szemei eltágultak, lassan,
fáradtan öblögette a szót.</p>
<p>– Láttam az embert.</p>
<p>Halvány kezével legyintett és ezzel eltalálta a gesztust a
Dryden költő gondolatához.</p>
<p>– Én most az őrűltséggel kézenfogva járok.</p>
<p>És csendesen fekete lett a szeme alja,</p>
<p>Hire járt, hogy hirtelen és meglepetésszerüen vonták meg tőle a
megbizatást. Tulságosan sokat látott az emberből. Jelentése
megdöbbentett minden embert és szenvedtek a hallásától, ahogy a
gyűlölet borzalmait leirta.</p>
<p>– Ez az utolsó felvonás, urak! Emberiség-sabotage van a
földön!</p>
<p>A magasabbrendü hatalmak degenerálják az alsóbbrendüeket, hogy
visszafejlesszék az ősállapotba. Minden kigondolható kint
belezavarnak az életükbe, hogy soha nyugalmat ne leljen.
Evangéliumot hirdetnek mindannak az ellenkezőjéből, ami a föld
történetében valaha emberek javára szolgált, hogy arról a lépcsőről
is reménytelenűl zuhanjon vissza, melyen szörnyű cammogással
ennyire is képes volt emelkedni az emberi élet felé. Eddig nem
ismert vészeket gondolnak ki és megteremtik, mig az utolsó test is
aszva, görbülten, paralitikusan a világ szine előtt fog koldulni,
mert elfeledte és nincsen ereje az áldott kenyeret létrehozni.</p>
<p>Tanítások csábítják, megzaklatják és magára hagyják. A
tehetetlenséget és észt kóros szépségek útjaira viszik, olthatatlan
tüzet gerjesztenek fejükben, mig kétségbeesnek saját
intelligenciájuk fölött.</p>
<p>A gépek titkait értőknek gondolatot és vágyat kölcsönöznek, hogy
visszaéljen a hatalmában levő erőkkel.</p>
<p>A csecsemők tápláléka sárga és nyúlós a megnevezhetetlen bűnök
miatt és puffadt gyomrocskákkal megmerevülnek a fateknőben.</p>
<p>A gyermekek félrehelyet keresnek játékaiknak.</p>
<p>Ha így halad, akkora lesz a fej betegsége, hogy tincsekben fog
kihullani a leányok ékessége és sohasem tudnak rájönni, miért
vannak e világon. Az élvezetek végén kiesőfélben levő szemeik még a
nyújtópadon se zárulhatnak le teljesen.</p>
<p>A dal és mese örök ingerbe döntik őket.</p>
<p>Feketehaju ember nem lesz többé, csak penészes és az utolsó
kevés évekkel bukik arcára. Az esőt, napot föltartott orrokkal
szimatolni fogják és meggondoltan lépnek ki odujokból, hogy a
renyheség és erőtlenségtől guggolva száritkozzanak. <span class=
"pagenum"><a name="Page_120" id="Page_120">-120-</a></span></p>
<p>Csak a szeretetet nem fogják elvenni, hogy az ember érezze
lényének létét és minél többen fussanak fejükre, – a szörnyű
ürességre kulcsolt kézzel.</p>
<p>Jólétüket kerítésnélküli korhadt kapuk őrzik, melyekhez
dörzsölődve csenevész sarjumalac igyekszik elfojtani az irhájában
égő forradalmat.</p>
<p>A pyrenei paraszt eddig, mielőtt fejszéjével a fához nyult azt
mondotta:</p>
<p>– Bocsáss meg!</p>
<p>Ezután tompa és szürke körmökkel fejüket fogják vakarni ágszedés
közben. Éjjel egymás nevét ki nem ejtik, nehogy meghallja a
sötétség.</p>
<p>Az asszonyok elalszanak a hunyhó előtti padon fonás közben, a
szájukba ragadt kóc fáradalmától. A guzsaly félredül, mintha
ferdetornyot játszottak volna és gyönyörűséggel csámcsognak a
gyapjuban rekedt júhszagon.</p>
<p>A vért nem önteni fogják a népek az új időkben, hanem mérgezni,
a testet nem fegyverrel vágni, hanem apasztani, oszlatni, a
csontokkal felétetni, melyek szintén kiürülve sajogjanak, mint Pán
sípja a szélben.</p>
<p>Beleörvénylődnek a föld rétegébe és késő századok tudósai a
megkövesült lapos homlokcsontokról fogják felismerni a népek harcát
és egymás elleni munkáját…</p>
<p>– Láttam az embert!</p>
<p>Megszakadt a Csele Tamás jelentése. Zsibbadozó belátása tudta,
még tudta, hogy rendkivüli feladatot oldott meg, valami hozzá nem
méltót, vészesen nagyot, Képességei szétrombolták józanságát,
zavaros és szintelen volt, mint a pincobogár a kő alatt. Kialudt
mennykövek perzselő útja ilyen, mikor a földhöz ütköznek.</p>
<p>Üdülést, feledést keresett újra itthon, mig észrevétlen új ereje
gyűl, hogy nehány lépésre tovasegítse saját lényének szerencsétlen
terhével. Úgy járt, mint a vénasszony, ki már álmában elmondotta
álmát és reggelre céltalannak látta az életet.</p>
<p>Akkorra már szelid permetezés hullott a felhőkből, szél ingatta
az ernyedt vizes fákat, melyekből minden termékenység és hő
kipusztult. Kérgük lefoszlott, rongyosan, görnyedten, belső vörös
testüket mutatták a fekete út szélén, ott, ahol epedő
vándorútjokban az erdő felé meg kellett állniok, mert utólérte a
halál.</p>
<p>Csele Tamást ezek alatt a fák alatt fogta el apai barátja, a vén
Albis Gáspár; ez a szálas és széles, viharos és hajthatatlan,
táltosszakállu ember. Hosszú, finom szakálla miatt hivják úgy, mert
a szó úgy lengeti, mint a táltosokét régen a tűz <span class=
"pagenum"><a name="Page_121" id="Page_121">-121-</a></span> heve,
mikor kerek kövön űlve a nyirfák alatt szivet sütöttek.</p>
<p>– Finnyás ember vagy ecsém! Hallottam hiredet.</p>
<p>Csele Tamásnak jól esett az energikus kedveskedés. Az ősz Albis
jókedvüen kiabált a lánya után.</p>
<p>– Te ördögborda virágja!</p>
<p>Anyja, a vénasszony Eördögh-leány volt, emiatt van zamata az
elnevezésnek.</p>
<p>A leány emelkedett egyéniséggel jött elébe.</p>
<p>– Vártuk Tamás.</p>
<p>Semmi kitörő leányzajongás, menyecskés temperámentum. Csak egy
szelid:</p>
<p>– Vártuk Tamás.</p>
<p>Csele Tamásnak szólani sincs ideje.</p>
<p>– Hát mi a fenét láttál te a világon? – esik neki az öreg.</p>
<p>A leány halkan neszez, motoz, a nedves felhőkön már csillagködök
porzanak végig. Csele Tamás pedig mosolyogva válaszol.</p>
<p>– Láttam a menybemenő székely legényt, fényes hegyesorrú
csizmában, feszülő gúnyában, kerek kalapjában egy muskátlis ággal,
nekiindulva a kék azúrnak…</p>
<p>Csakhamar komolyra fordul a szó és a valóság súlyos lett, mint a
Nesszusz inge. Igy egy döbbenetes ténynél elképpedve néznek
egymásra, de a pillanat, amint nyilik, – elenyészik. Csak, mint az
élet setét útján rohanó lovak lába néha megszikrázik. A
szelleműzésnek, rejtelmeket fedező jóslátásnak nyügét erőszakosan
rázza le Albis Gáspár.</p>
<p>– Ezen a földön nem lesz az soha!</p>
<p>– Kis föld vagyunk mi nagyon, – kételkedik a másik. – Az ilyen
madárfészket könnyen sodorják a századok.</p>
<p>Szinte mérgesen kezdi, mégis elhalkul a vénember mondása.</p>
<p>– Miért kisebb a madárfészek a madárnál? – Hogy meg tudja
menteni.</p>
<p>A leány szeliden megsimítja az apja kezét.</p>
<p>– Tévedsz apa. Mert a madár a szivén építi, azért kisebb.</p>
<p>Finom szédülést éreztek mindahárman. A leány felegyenesedett.
Vonásain, keblén, leánytestén, tehér ujjain és minden rajta levő
szépségen áttört a bennelevő szépség.</p>
<p>Öreg Albis kezébe vette a kis fejet, amelyik olyan piros, olyan
határozott és olyan tiszta.</p>
<p>– Értelek virágom, – ördögborda virágom.</p>
<p>Csele Tamás félhangosan elismétli.</p>
<p>– Értelek virág. – Meddig a két karom kitárhatom, addig van a
világ nekünk, – suttogta magának. – Körül semmi, csak fenn és lenn.
<span class="pagenum"><a name="Page_122" id=
"Page_122">-122-</a></span></p>
<p>Értelek virág!</p>
<p>Minden pillanatod új és sohase vagy ugyanaz. Fölszívod a multat
és benned van az is, ami sejtéseink határán túl esik. Az a kis
parány, mit hajszálcsövecskéden felemelsz, azért indult útjára,
hogy e pillanatban vélem találkozzék és a fényatom is azért
szállott rád a végtelen Felülről, hogy kivilágítsa értem egyetlen
sejtedet és értelmemben a létnek világossága támadjon. Hallócső
vagy a Föld érzékeny pontjába szúrva és rádhajtott fülemen át
hallom a korszakok életét az első ember üvöltéséig a lét fölött
való örömében. Nincsen annyi idegszálam, hogy csak a fecskék tömege
rászállhatna, mint telefondrótra, májusi reggelen. A fecskéké,
melyek a mélységben, a mellükben elnémított dalukat most
zengik.</p>
<p>Értelek virág!</p>
<p>Mikor majd esti remegés száll át a faleveleken, finom és
sokbeszédű búcsuzás a naptól és édes nedvet sirnak a
szinváltozásban busongó álomtalan kelyhek; – szétbontom hajadat,
átfogom és kezembe veszem fejecskédet és mondom:</p>
<p>Értelek virág!</p>
<p>Időtlen idők előtt indultam a létbe, utánam nézett az Isten és
megsajnált. – Akkor gondolt rád. Súlyos és terhes életemben
gondolatnak szánt, hogy feledjek el ütni, térdem alól engedjem fel
a ronda embert és érted megcsókoljam a fojtogatástól kék vonásait.
– Te vagy, aki kiméred a madár gondját az elejtett szalmaszál
fölött…</p>
<p>&nbsp;</p>
<p>Még sokáig néztek szótlanul egymásra, mig hatalmas, boldog
lendülettel a Föld áthaladt velök a tejút alatt. <span class=
"pagenum"><a name="Page_123" id="Page_123">-123-</a></span></p>
<div class="chapter">
<h2>GÉPINDÍTÁS</h2>
</div>
<h3>I.</h3>
<p>A holttestektől felpuffadt régi szép országok fölött végre
összecsapódtak a háboru üszkös szárnyai és a kétségbeesés sorompói
hosszan felemelkedtek, de sokáig voltunk utánna sulyos betegek.</p>
<p>Már zuzmarát vetett a föld színe s a falunk végén a hűvös őszi
éjbe fedél alá huzódott a tűz is, mikor árván, minden nélkül, senki
fiának hazajött a hitvány kolozsi hegyek közé szakadt szálas, barna
székely fiú Csikszéki Vass Ferenc. A világ állapotától meg voltak
szeppenve a falusi urak, azoknak fanyarul és büszkén intett.</p>
<p>– Csak félreértés volt az egész.</p>
<p>Esténként azonban, mikor a templom fekete kilincsére ráül a
tiltó angyal s a nyavalyás szalma-viskók üstöke alól kilógtak az
alvó verébfejek, mindig magába mélyedt. Egy másik rongyos, a
sziszegve sántító kis tanító vele virrasztott. Annak néha
kesergett.</p>
<p>– Igazán kiváncsi vagyok, hogy mi lesz velem?</p>
<p>– Én is, – unta cinikusan a béna iskolamester.</p>
<p>– Ezeket az erdőket egy koronáért edta el holdankint a nagyapám,
aki latinul átkozta ki apámat, hogy minden bolond ne értse. Nekem
mindennek a hire maradt. Mihez kezdjek?</p>
<p>– A magam gondját se szoktam számlálni, – morcant rá a tanító és
szótlanul nézték, hogyan kezdi lelni az udvaron lepcsenő békákat az
őszi hideg.</p>
<p>Később Csikszéki Vass Feri észre sem vette, hogy csak saját
hüvelykujjának beszél.</p>
<p>– A parasztok ekevasa ujra kifényesedik a szántásban. A fagyos
asszonykezek is felmelegszenek a kenyérdagasztásban. A pap ismét
felüti elhanyagolt imakönyvét, a munkás ráeszmél szerszámára. De én
mit csináljak?</p>
<p>Szinte kűzdött a gondolattal. Italozásba verte magát, züllött,
romlott napról-napra. De mikor sivár otthonában felélesztette az
inaszakadt tüzet, ujra megnyúlt az ábrázata.</p>
<p>– A megkinzott mezők felszabadulnak, a béna fák kiujulnak, a
bogarak szinesen felgyúlnak ismét a levegőben, csak én vagyok
fölösleges.</p>
<p>A falu papjának egyszer azt mondotta: <span class=
"pagenum"><a name="Page_124" id="Page_124">-124-</a></span></p>
<p>– Te Gáspár, úgylátszik én az Istent is félreértettem,</p>
<p>A pap a fejét csóválta és finoman mosolygott, mint a menyország
diplomatájához illik. A faluja látszólag nem változott. A gyermekek
most is ölébe szaladtak, tanácsát kikérték az emberek, a beteg
ujjahegyén csak úgy égett a láz tiz viaszgyertyája, mint korábban.
Minden este kapujába gyűltek história hallgatni a fáradságtól
vastagfejü parasztok és közösen elnézték hogyan száll fel az éj
páva madara a hegyekre hűs szárnylendítéssel. A szó tartott, amig
az eget teljesen kiverte az aranyszeplő, az ugató kutyák piros
szájába harmat esett, valaki jóéccakát kiáttott egy siket asszony
fülébe s a kis falu is lassan elsülyedt a varázskútban.</p>
<p>– Nem élet ez igy – és dühösen vágta le magát legényágyára.</p>
<p>Mihez fogott, semmi sem sikerült. Olyan idők jártak, hogy
máról-holnapra nem lehetett tervet csinálni. A szúrós szavu vén
paraszt, a bibliás Áron Péter szemére is hányta.</p>
<p>– Most már tudja ugy-e, hogy mi az a kenyér?</p>
<p>Csikszéki Vass Feri akkor már olyan volt a nélkülözésektől, mint
egy tetovált indiánus árnyék, de csunyán vissza beszélt a merész
parasztak.</p>
<p>– A kenyér? – szikrázott előbb indulatosan, de lelankadt megint.
Már szeliden mondta: – A magáét nem ismerem Áron bácsi, de az
enyém, – már ami megvan, – a saját fáradt kezem gyümölcse.</p>
<p>Elhalkult, fehér fogait elöntötte a szó kínja és szinte magában
duruzsolta tovább.</p>
<p>– Te kenyér! Lelkem kicsiny csontváza, munkánk halvány árnyéka,
magasságos mennyből leesett sárfészek, melyből minden darab az
aznap meghalt részünk…</p>
<p>Az öreg Áron kezet nyujtott.</p>
<p>– Ne nehezteljen úrfi.</p>
<p>Utóbb a kenyérrel sem törődött. Mintha elhalt édesanyja jött
volna érte, ki visszavezette gyermekkorába, a szülőföldre. Álmában
történt-e, émetten tudta-e; de elborult kedve mégis virradni
kezdett. Hiszen mindenki él. A Természet fennséges szerelme szinte
láthatóvá válik. Miriád pirinkó kéz, gyökérke és virágideg tépi,
szaggatja a nap sugarait, amely nekik a ruha, a szín, a dal, a
vágy, az ének, az élet. A szárnyastestüek az ég kék selymébe
göngyölik a beteg sárgolyót. Hiszen a fényes szertartás mégis
megmaradt a földön. Ez a csodavilág él, beszél, fest, röppen és
lankadatlanul kötözi fölötte az örök titkok szövedékét, az ezüst
hordágyat, melyen szép leányok az életbe viszik vissza a tönkrement
hősöket. <span class="pagenum"><a name="Page_125" id=
"Page_125">-125-</a></span></p>
<p>És azt mondta mindez: – Lássátok be nyomorultak ti, hogy a madár
szárnya, vagy a ritmus mennybe inkább röpít, mint kisértet-gépeitek
és az ökörszemnek, mely pittyentve bukik ágról-ágra több jussa és
igaza van, mint a kézzel irott világterveknek. Az a kékségbe
mártott hegykúp többet sejt az élet valóságából, mint ti,
halálhitüek.</p>
<p>Vass Feri felrázkódott.</p>
<p>Eddig nem volt más reménye, mint aludni, aludni, mig a mindent
megfojtó fekete lepke szájára telepszik. De most értette, hogy az
emberi életet mégis csak aranykupola védi. Gyerekszerelmének kicsi
rügyei fájni kezdettek a szivén és benne az árnyék és fény helyet
váltottak. Régi, naiv, dugdosott levélkék szerelmes mondatai
feltámadtak, mint ahogy a tűz-szikra itt is, ott is felbúvik az
őszi erdő földrevert avarlevelei között.</p>
<p>– Klárika, Rákosi szép Klára, – vallotta csendesen és köszönés
nélkül eltünt a faluból.</p>
<h3>II.</h3>
<p>Valami nyugdíjba beleunt rekedtmellü vén igazgató volt a Rákosi
szép Klára apja. Vattásfülü hajlott legény lenn Udvarhelyszéken.
Nagy családi barátság volt a két familia között, afféle
százesztendős kollégák cimborás kitartása, kik üdülőbe járnak az
emlékeikhez és kivárják egymás dédunokáit is, ha kell.</p>
<p>Az öreg tárgyilagosan végig szemlélte Csikszéki Vass Ferit, kit
már az otthon ihlete zsákmányul ejtett.</p>
<p>– No nem igen formázod a tőkepénzest te se.</p>
<p>Mivel szerette és értett a szóból, a fiu megfelelt.</p>
<p>– Szemétdombon hízik a kakas. Hogy van Klárika?</p>
<p>A vén Rákosi apadt szemei körül ott volt a halál vérkarikája,
mintegy odaszáradt monokli; mégis kiragyogott alóla a kedves
huncutság.</p>
<p>– A napra lehet nézni, de reá nem, mert eltöröm a derekadat.</p>
<p>Lenn az udvar mélyén látszott is már szőke haja, a könnyü
aranyfolt a fején. A fiatalsága messzi látszott és úgy jött szembe,
mintha kegyelmet akarna kérni a hozzuk érkezett veszedelemtől a
faluja számára. Már a fiu szeme vallott, hangjából is kitudódott,
ahogy felrikkantott.</p>
<p>– Klára szivem! Vége a háborunak!</p>
<p>Tulajdonképpen mégis csak estefelé volt vége a háborunak, mikor
a szép leány félkezével egy ágba kapaszkodott és karcsu alakja
megingott a rettenetes szótól:</p>
<p>– Szeretlek. <span class="pagenum"><a name="Page_126" id=
"Page_126">-126-</a></span></p>
<p>Többet nem igen beszéltek. Talán a harmadik nap vacsorája után
az öreg felvetette némi gondolkozás után.</p>
<p>– A jövőre mik a terveid fiam?</p>
<p>– Szegény akarok maradni apám.</p>
<p>Ezen megütköztek, de a legény megnyitotta keblét, hadd hulljon
belőle az őszinteség.</p>
<p>– Szeretem őket apám, mert ki vannak felejtve a világból is,
csak az öntudatuk mindenük, de megfojtott szavuk mögött is
ellenállhatatlanok. Szelidek a bizalomban és olyan mélyről tudnak
szeretni. Fakók, de kemények, mint a kova, mely maga a megtestesült
tűz. A sorsuk ragályos, de – ki tudná honnan, – valami édes íz
szivárog nyelvükre és a csók után vityilóik elváltoznak, mintha
illatos szellő kapná szárnyaira. Ezért akarom Klárát, hogy ketten
legyünk egy-szegények.</p>
<p>Igy kérte meg a leányt.</p>
<p>– Mit beszélsz? – lepődött meg az apa, de már akkori a fiatalok
igérettel és bizonyossággal egymához simultak. A két ifjú test
fénylik s a világ szép mezején messzi tünik három gondolat. Nem
látják sem apjukat, sem a jajkiáltó népeket. Mit törődnek vele,
hogy fekete búzát termik-e a mező, Fennséges szomjuságban égnek és
remegve veszik birtokba a megérdemelt valóságot.</p>
<p>A szegény vén ember sívárnak és elhagyottnak érezte magát, mint
a bőjti szél az uton, de restellette bevallani saját
tehetetlenségét. Éreznie kellett, hogy egyetlen fiatal puszta kéz
mégis több, mint az egész mult és a legnagyobb bölcseség az
egészséges lélegzet. Ősz feje előre billen vékony nyakán és addig
hallgatnak, mig az utolsó méh is felmondja a virágnak a versét, az
esteledés eloltja az arcok szinét és sötétek lesznek a napszakának
változásától.</p>
<p>Mikor felállott, egyszerre ölelte meg mindakettőt, szomoruan
megadta magát és csendesen hátravonult a gyümölcsös kertbe, ahol
legtöbb mécsbogár fénylett, ott ledült s a kis férgeknek ilyen
szókat ejtett:</p>
<p>– Nem mondhatom nekik, hogy vesztükbe mennek. Ma nem lehet
életet kezdeni. Elpusztultok kicsi báránykáim. Nem bánom, legyetek
egymáséi, de egymás utjába fogtok roskadni. Most még a levegőbe
dugjátok orrotokat, de el fogtok bukni s reám ne vessetek.</p>
<p>Távolról úgy látszott a fekvő test a fénybogarak közt, mint egy
gyertyácskákkal körülrakott szűk koporsó, melyben a régi világot
akarják temetni.</p>
<p>– Reám ne vessetek, – ismételte halkan, azután elnémult.</p>
<p>A mécsbogarak előbb elhalványodtak, végül azok is elaludtak.
<span class="pagenum"><a name="Page_127" id=
"Page_127">-127-</a></span> Lehet, hogy könny érte őket s erről ők
is megismerték az – embert.</p>
<h3>III.</h3>
<p>Előbb a hirük érkezett meg.</p>
<p>– Vass Feri megházasodott.</p>
<p>– Mire te?</p>
<p>Mulattak rajta, de mikor meglátták a friss menyecskét, még Áron
Péter is igy szentenciázott a tanítónak:</p>
<p>– No tanyító úr! Ezt a fehérnépet még ha pápa volnék is elvettem
volna.</p>
<p>A vézna kis ember haragosan kikelt a képéből, levénszamarazta a
parasztot és látszólag nem törődött semmivel, de napról-napra
zöldebb lett, mintha gyík hasán hált volna s egy éjszaka minden
pénzét elitta a szövetkezetben. Nem sok volt. Elgyőzte és az övé
volt.</p>
<p>Feketemáju, nyálas emberke volt ez a tanító, de a hüllők
energiája élt benne. Titkos utakon járó, különös megvetett, ki a
cinizmustól sárgát köpik. Testi gyengesége miatt mindig alázatos
volt, ki a felsőbbségnek előregörbedt hátán szállította a
hódolatot. Minden falu-ügyben hivatalos személy, ki észrevétlenűl
furta be magát a nép akaratába. Pecsétes iratokon mindenütt ott
figyegett a neve és mindenre volt ráérő ideje. Mikor meglátta az
urát imádó törékeny szép asszonyt, egy árnyalattal szótalanabb,
kopottabb lett, mintha sirkő háta volna a mindennapi tükre. Attól
kezdve nyomában ólálkodott és szinte megfordult a szive irigy
kinjában.</p>
<p>Azok pedig jótanácsból éltek és lassankint felmelegedett a
küszöbük. Egyszer valamelyik értelmes hideg paraszt azonban azt
találta rájok mondani, hogy:</p>
<p>– Szóm zokon ne essék, de ez biza csak cigány boldogság.</p>
<p>Csikszéki Vass Ferenc úr mielőtt megütötte volna, mégis
megkérdezte:</p>
<p>– Hogy érti kend?</p>
<p>– Úgy, hogy a fagyos cigány is a döglött lovára ült melegedni,
de mégis megfagyott rajta.</p>
<p>Ehhez az alapigazsághoz némi röhögés után hozzátette:</p>
<p>– Egyebet ajánlok. Vegye meg tőlem az úr a Biszómalmot. Az ugyan
most nem jó, de, ha a gépet rendbehozatja, egy malom ma valóságos
aranybánya.</p>
<p>A Biszó-malom a faluszélen álló ákombákom rozoga deszka bódé
volt. A gépet évek óta verte eső, hó, fagy és tyúkok háltak rajta.
Szakértők szerint nem volt érdemes költeni rá. De a két fiatal
szerelmes bolond mit tudott hozzá. Egyikük se látott <span class=
"pagenum"><a name="Page_128" id="Page_128">-128-</a></span> gépet
közelről, de így okoskodtak: – Ma semmisem biztos, ha
miniszterelnök volnék is, holnapra elcsaphatnak, de ha a jég el is
veri a határt, – ha kell Amerikából is hoznak búzát. Az embereknek
enniök kell. Tehát mindig őrölnek. Vegyük meg hát a malmot.</p>
<p>Igy kerűlt be az árok szélről, kölcsönpénzen az eldobott masina
a „gépházba“.</p>
<p>Egyideig dicsekedve mutogatta:</p>
<p>– Ez az én kincsesházam.</p>
<p>Ezüstháznak lehetett mondani, mert rengeteg pókhálő csüngött
benne zűrzavaros fonalakban, lisztporosan és száraz léggyel a
végükön. Nappal ezüst-ház volt, éjjel arany-pajta, ha a tűz
világított; de a nagy vasállat, a tizenkét lóerős benzinmotor
bizony döglött maradt. Tekergő gépészek babráltak valamit rajta és
mindenik új hibát fedezett fel, mikor továbbállott.</p>
<p>A gazdagok pénze olyan, mint a liba lába a jégen, csak felhuzta
és látszólag nincs, de a Vass Ferenc úr kölcsön-pénze végleg
eluszott. Akkor megdühödött és rácsapott a mellére:</p>
<p>– Magam csinálom meg azt a gépet.</p>
<p>Világszép Klára asszony ragyogva bólintott. A falu kacagta,
azzal nem törődött, hanem egy szép őszi verőn bezárkózott a
faluvégi viskóba. Nappal nem nyughatott, éjjel nem alhatott s a
deszkaház sokáig fénylett a ráhajló füzfák allatt, mintha tiltott
szertartást végeznének benne. A gépet szétbontotta, minden kis
csavart külön helyezett el a földön és papirosra ráirta, mi hová
tartozik. Ujra összerakta, megint szétbontotta, mig a gyönyörű
konstrukció titkát leleplezte. Úgy hatott rá, mintha egy ismeretlen
világrész fölött kelne fel a nap. Megrázkódott tőle.</p>
<p>– Hiszen ez úgy él, mint az ember! Rendesen lélegzik, szive van
és hőmérséklete. A porlasztónak ezek a rovátkái mintha fogak
volnának. A robbanás a gép gondolata. – Szentséges Isten te, mi
mindent sziv magába ez a vas-bestia. Föld párája, virágillat, jaj
és öröm, zsolozsma rezdülés, a végtelen életem mind-mind
belekerülnek és éppen úgy sürüsödnek köddé, mint az én fejemben.
Ezek hajtják, tépik és játszák le ön-misztériumjukat. Ha most itt
meghalnék, a lelkem is belekeverednék és együtt robbanna szét benne
a lábaimnál elhangzó egér-vicogással. Vajjon ez a furcsa ösvény
hová vezet?</p>
<p>Napok mulva is káprázott tőle.</p>
<p>– Tisztára szeansz, szellemidézés, amit csinálok, – hirdette
mindenfelé. A tanító napokat töltött vele a gépházban. Élesen
figyelt, érdeklődött, mindent megjegyzett, egyszerüen learatta a
másik verejtékes felfedezéseit. Ő nem mondotta, hogy a „gép szive,
gondolata, lélegzik“, hanem meghagyta porlasztónak, <span class=
"pagenum"><a name="Page_129" id="Page_129">-129-</a></span>
dugattyunak, szelepnek, ütemnek és teknikának. Csak az asszonynak
lihegte titkon:</p>
<p>– A maga kenyerén dolgoztam.</p>
<p>A törékeny, félig illat-, félig mosoly-asszony, azonban egyszer
csak elszédült. Nem szólt, csak elszédült, mintha angyal repült
volna el az orra előtt. Az orvos azonban megfogta a Vass Feri
olajos gallérját.</p>
<p>– Tápláld valamivel jobban az asszonyt, mert nem állok jót
semmiért.</p>
<p>Akkor már költöztek a vadlúdak.</p>
<p>Szegény Vass Ferencke pedig letámolygott a malmába, nekidűlt a
döglött masinának s könnyezve instálta:</p>
<p>– Miért nem indulsz meg hát, hiszen beléd öltem immár
mindenemet. Acélrúdjaidat a véremmel csiszoltam fehérre, hideg
vastestedet mennyit melengettem. Títkos ágyaidat könnyel olajoztam,
sulyos részeidet mellemen hurcoltam. Félig megvakultam, a saját
bőrömből vágtam a szíjat rád. Fagyottan, fáradtan, éjjelenkint s
nappal csak veled vesződtem. Nincsen egy pórusa borzalmas
testednek, mit ne becéztem volna. Hideg, vak gyomrodba életemet
szívtad. – Látod az asszonynak mindennap hazudtam, hogy már holnap
őrlünk. Őt is feláldoztam és te mégis halott, csak borzalmas rom
vagy. Und meg a pusztulást, térj már istenedhez, indulj meg
átkozott!</p>
<p>Ujfent rávetette magát. Kormos, izmos karjaival felnyult a
lendítőkerék massziv küllői közé s négy ember erejével mozdította,
kinozta, mig a kimerüléstől összeharangoztak a térdei. A vasdög
hördűlve szívta be a gázt, a szelepek cuppanva dolgoztak, de a
robbanás elmaradt. A gép sziszegve, láthatatlan résein át mindent
kifujt magából.</p>
<p>– Beteg a tüdeje, nincs kompresszió, – lihegett a fiu.</p>
<p>Megint szabdalt, vágott, reszelt, csiszolt légmentesre, tömített
rogyásig. Kinlódott új hétig és századszor is megbocsátott a
kenyérőrlő gépnek.</p>
<p>Estére kelve kétségbeesett, éjszaka töprengett, de pitymalatkor
új eszmével szökött talpra és melegen, színesen suttogta
asszonyának.</p>
<p>– Már csak a gyujtás hiányzik, Mig egy szép álmot lát rólam,
készen lesz a gép. – Őrül neki? – Az elektrómágnesben van a hiba. –
Csak aludjék tovább. – Nem nagy dolog. Egy kis vadászat a
villámszikra után. – Az én reggelimmel ne törődjék lelkem. – Nem
hiszem, hogy a mágnes patkók erőtlenek volnának. – Ugy-e maradt tej
magának? – Külömken küldök frisset. – Régóta sejtem, hogy nem elég
intenziv a szikra, amit kapok. Annak – tudja szivem – fehéren és
<span class="pagenum"><a name="Page_130" id=
"Page_130">-130-</a></span> vakítóan kell bevillámlania a gépbe.
Ugyanaz, ahogy a gondolatunk bevilágít az emberi főbe.</p>
<p>Ment és nem törődött vele, hogy ujjai hozzáragadtak a hideg
vashoz. Haja szemébe hullott, hasa korgott színe lekopott; de a
csavarok csikorogtak szorításától s az épitmény rengett bús
erejétől.</p>
<p>Amig a nagyszerű férfi szemeit közelszorítva leste a mentő
szikrát, azalatt ezer kikericcsel több lett a mezőkön, a kukorica
kidugta sárga orrát a pólyából, a malomház résein beestek az őszi
sugarak s minden madár költözésre verte össze szárnyait.</p>
<p>Megtiltotta neki, de a kicsi asszony mindennap odaszökött és
bekandikált a ronda bódé résein. Alázatosan lopakodott oda,
lábujjhegyen, hogy irtózatos ura meg ne sejtse. Látta a küzdelmét
és remegő alakján olvasni lehetett felséges asszonyi megrendülését.
Önkéntelen megölelte és hozzátapadt a borzas deszkafalhoz, mintha
óriás lepkét szögeztek volna orcájával reá. Milyen jó volna
bekérezkedni hozzá, de sohasem merte felijeszteni a férfit a fekete
mágiából. Hozzásorvadt a malom falához, amíg valaki arrajött. Akkor
elment, lassan távolodott, míg csak akkora lett, mint egy szőke
butéliás-üveg, melynek aranyból van a főkötője.</p>
<h3>IV.</h3>
<p>Estefelé a tanító ököllel megverte a bezárt deckaajtót s kajánul
bekiáltott:</p>
<p>– A gyermekeid is megszületnek, mielőtt a kenyerüket
megkeresnéd!</p>
<p>– Ave pajtás! – ujjongott vissza a fiu. – Jó uton vagyok.</p>
<p>– Maholnap rászáradsz arra a buta gépre, mint a szentgyörgyi
béka a lapos kőre, – vigyorgott és félreült a bokor alá egy
cigarettára.</p>
<p>Egyideig elnézte a fáról lelibbenő levél után bukó szürke cinkék
játékát s hogyan terelgeti a levegőben a szellő az erőtlen legyet;
aztán szokása szerint kurtát kacagott. A jó emberek ha kacagnak
föltartják a fejüket, a madarak is alulról felfelé hullatják el a
kedvüket, csak a gazemberek röhögnek bele saját szőrös mellükbe.
Rég kiérlelte magában, hogy elveszi szerencsétlen társától az
asszonyt. Most terve támadt rá s erre adta meg a röhintő
ördögjelet.</p>
<p>Hónapokig leste, hogy ledűl a nő mellől a férfi, megörlődik és
vagy ráhányja a gépre a vérét, vagy bele bolondul. Titokban
szakkönyveket hozott Kolozsvárról s hideg, éles számítással kisérte
ő is a munkát. A gyanutlan fiu szintén oktatta. <span class=
"pagenum"><a name="Page_131" id="Page_131">-131-</a></span>
lelkesen, melegen álmait közölte, de olyankor arany szögekkel
feszítette keresztre.</p>
<p>A fényes tollat könnyű kitépni a madárból, hanem a denevér
szárnyat nehéz elszakítani. A lezuhant emberek nyakán kell az
élet-trónra mászni. Igy történt. A félszeg gnóm sohse rettent,
regés szivóssággal fölébe került a másiknak. Hiszen ők azok, kik
régen, honfoglaláskor estenden a fák mögött a lopott szüzekkel
eltüntek, a tehénben megállítják a tejet, vagy mint felhő elfutnak
a hold előtt. A középkorban élet szentségtől ájultan söpörte ki
őket a templomszolga, Ma tanítók, püspöki portások, esetleg –
miniszterek, de a hadüzeneteket biztosan velük küldik egymásnak a
népek.</p>
<p>A más tragédiája nekik szórakozás. Feledhetetlenűl nagyszerü
perceket szerzett ennek a tanítónak is a csikszéki Vass Ferenc
küzdelme a géppel. Elnézte, hogyan teremti ujra a semmiből, hogyan
találja fel ismét beteg masináját, mert nem volt annyi pénze, hogy
egyetlen utmutató könyvet vegyen rajta. Ő már tudta, hogy az
elektrómágnest három perc alatt be lehetne állítani az áram
megszakítás kellő távolságába, de hetekig hagyta kinlódni.</p>
<p>Mikor mégis minden készen állott s a gép le volt győzve, akkor
belopózott a nyomoru malomba, kezébe vett egy „hideg vágót“,
rátette a gépfej alsó szelepére és hatalmas ütést mért rá. Az
ércalkotás megrázkódott és – a gép ujabb huszonöt esztendőre
semmivé volt téve,</p>
<p>– Most lássuk, hogy mit tudsz cimbora, – nevetett
megkönnyebbülve.</p>
<p>Ki látta? Este volt. A hold tulságos éjjeli papucsokban akkor
futott lefektetni a szunyogokat.</p>
<h3>V.</h3>
<p>Csikszéki Vass Ferenc nem vett észre semmít. Másnap alig nehány
órai munka után mégis megjelent az élet a gépben. Megborzongott a
feje bőre is a sikertől, mintha szél fujná le a haját és úgy amint
volt, vasporosan, szennyesen, kezén fekete üszkös sebekkel rohant
haza. A tanító éppen a szövetkezet ajtajában bölcselkedett az
atyafiakkal és kérdőleg felfigyelt.</p>
<p>– Győztem testvér. Jere hívjuk az asszonyt is, hogy lássa az
indulást!</p>
<p>Az aranyszinű szenvedés, az asszony megreszketett a hír
hallatára. Ugy futottak hárman a faluvégi malomba; kettő mint a
gyermek, a harmadik fejét csóválva.</p>
<p>Ujra festve, ragyogóra törülten, acél szépségében, frissen
olajozva, gyönyörűen várta a gép. Meghatva, hosszasan elnézték.
<span class="pagenum"><a name="Page_132" id=
"Page_132">-132-</a></span> Vass Feri balkarjával magához ölelte
feleségét és fejüket összehajtva így beszélgettek.</p>
<p>– Látja?</p>
<p>– Látom.</p>
<p>– Emlékszik milyen volt? Rom, halott, összetört, mint – én.
Sokszor azt is képzeltem, hogy nekem a világot kell ujjáépítenem,
melynek kihánytuk ősi csontjait és nem maradt rajta, csak
pusztaság, piszok és láz. Még a nap világát is elföldeltük félig. –
Nézzétek ezt a részt a gépen. Vajjon nem az emberiség hatalmas
feje-e? Ezek a finom fémrudacskák, mintha gyermek csontok volnának.
Sokszor kisérte a szemem a dugattyu járását. Valányszor a tompa
szinű fém behalad siralaku hengerébe, mintha mindig egy fáraót
temetnének el, – vagy egy embert… De várjatok csak! Most visszatér
az élet és tüzes csapásai alatt vége lesz a pusztulásnak. – Kicsi
szivem vége van a maga nélkülözésének is, most dőlni fog a
kenyér.</p>
<p>– Mit… mit mond? – Dehogy! Nem volt nehéz munka, aztán érted
tettem. Dal volt itt minden mozdulat. Mikor az ezüstös tengelyeket
a rozsdától előcsiszoltam, neked szőttem ezüst ruhát. A verejtékkel
higított kék olaj a mi életünk misztikus fürdője. Addig
mesterkedtem, mig az öklömnyi csavarokkal visszaszorítva a lelket a
gépbe, betömtem a fáráók sírját. – Mindez csak érted történt, –
mosolygott a fáradtságtól egzaltált nagy gyermek.</p>
<p>Még egyszer finoman meghordozta tekintetét a vas-jószágon és
határozott mozdulatokkal indulásra állította,</p>
<p>– Vonuljatok kissé félre, – intette jókedvvel.</p>
<p>Azzal ráfonódott két kemény markával és irtózatos erővel
megforgatta a kerekeket.</p>
<p>– Most!</p>
<p>De a várt robbanás és lökés elmaradt,</p>
<p>– Mi az? – Mi baj? – sorvadt le Vass Feri a kerekekről.</p>
<p>A gép szájából csurgott a benzin, mint az ájult szájából az
orvosság. Reszketve végigvizsgálta a szörnyeteget. Csavarkulcsokat
rántott elő és részekre tépte velük. Majd gyufával belevilágított
sötét rejtekeibe és akkor az ércben, hol az élet gondolatának
kellett volna előugrania, a gépkoponyában előtünt a mély, fehér
repedés.</p>
<p>A férfi karjai álmosan atáhanyatlottak, az asszony fejecskéje
előretört, a tanító szokása szerint kacagott s a malomra
szakadatlanul hullott a fák őszi aranypénze.</p>
<h3>VI.</h3>
<p>Föltette a repedt fejet egy félvak ló után. Vitte Kolozsvárra.
Szánalmas látvány volt. Halovány tüzet vet a ló szeme <span class=
"pagenum"><a name="Page_133" id="Page_133">-133-</a></span> az
útra, csüggedt fülében alszik a bolha. Bólintó bús fejét rángatva,
taktusra hullatja s nehéz kócos nyakát futás helyett nyújtja. A kis
cigányszekér csörömpöl s a foghijjas vén asszonyok guzsallyal
fenyegetik tovább a kapuktól, nehogy betérjen rajtuk ennyi
nyomor.</p>
<p>A varjuverte tornyok lassan elmaradnak s mint a bolondok, saját
ösztövér érnyékukkal versenyt futnak, mig megérkeznek a gyárba.</p>
<p>Szálas vad gépészek megnézik az ütött-vert vasdarabot, mondanak
egy nagy összeget s egy biztos jótanácsot.</p>
<p>– Vigye muzeumba!</p>
<p>A vas fürge ötvösei sorra lekacagják, jókedvüen megbámulják a ló
rengeteg hasát s belebabrálnak a kohók aranyparazsába. Zeng a
kalapács s a fehéren-izzás ezüst tajtékjaszétfröccsen.</p>
<p>Csikszéki Vass Ferenc szomoruan rápillant, aztán vándorol tovább
gyártól-gyárig, végül a városvégi kovácsig züllik.</p>
<p>– Újra kell önteni, – vélik itt, – heggeszteni nem lehet, –
mondják ott.</p>
<p>Valaki aztán felvilágosítja:</p>
<p>– Ez nem a hőségtől pattant szét uram, ez erőszakos törés,
nézze, még friss.</p>
<p>Vass Ferit mellbetaszítja a szó.</p>
<p>– Mit beszél?</p>
<p>Maga is meggyőződik s rajtafeledi hosszan a gondolatát a ló
pofáján.</p>
<p>– Ki tehette?</p>
<p>A tünődésben majdnem ott is hagyta a repedt vasat. Úgy dobták
utánna.</p>
<p>Hazafelé a gyanut hímezte-hámozta borongva.</p>
<p>– Ki tehette?</p>
<p>A lovat már untatta a magány. A férfi csak ült a farka mögött
sután s két forró szeme előre lövelt. A levegőben vészek
kavarogtak.</p>
<p>Úgy vitte haza az öreg szennyes kanca könyörületből, tapogatózva
s biztonság okából az utat szagolva.</p>
<h3>VII.</h3>
<p>Azzal az erős szándékkal ment újra a géphez, hogy
agyondarabolja. Véget vet mindennek.</p>
<p>S akkor… akkor mégis ráborult a hideg jószágra.</p>
<p>A fekete titán kéménytől kerékig virággal volt behintve, mintha
valaki el akarta volna leplezni a Vass Feri szörnyű szándéka elől.
Az ősz félig fagyott virágait mind magán viselte, mintha az érc
minden verejtékét újjátermette volna. <span class=
"pagenum"><a name="Page_134" id="Page_134">-134-</a></span></p>
<p>Nohát nem bántotta. Egy se húlljon le róla, hátha a vas rettentő
törvényei alattuk megszelidülnek. Ült és nézte némán.</p>
<p>Ott, köztük fogant a segítő eszme. Körül fogja vésni a repedést
körben a fedőszelepet utánanyújtja, becsiszolja és kész a gép.</p>
<p>– Milyen egyszerű! – és újult kedvre kapott.</p>
<p>Soha nem látott, pontos szerszámot tervezett. Mikor kész volt,
mindenki bámulta, olyan volt mint az őszi kikerics a gépen, tehát
virág, acél-virág. A csodájára eljött a tanító is. Nem hitte, hogy
az istenkényszerítő terv sikerüljön ezzel a primitiv jószággal.</p>
<p>– A nyelvemmel is lenyalom még azt a hibát a gépről, – hörögte
Vass Feri és fúrt-fúrt szakadatlan.</p>
<p>– Te őrült féreg! – borzadott a tanító.</p>
<p>Az acélvirág nem törött el, csak tüzes lett, éles, aranyporzókat
kapott, mintha a megtermékenyülésre készülne. Es miért ne? Hiszen
az érc is lehet, hogy halott virág. Miért ne térhetne vissza élő
testvéreihez?</p>
<p>Úgy történt.</p>
<p>Harmadnapra készen volt a gép.</p>
<p>– Reggel indulok, – mondotta Vass Feri diadalmasan. – Asszony! –
rikkantott kedvében, – most már felvirágozhatod.</p>
<p>Hogyne tette volna. Gondosan rakta rá az ártatlan leánygyermek a
virágot a füstös gépre, mintha élő teste volna. Szólott is effélét.
Talán megsejtette azt a kinos átlényegülést, a mi itt érccel,
vassal, acéllal megesett, a ráfekvő ember testének és szellemének
irtóztató kényszere miatt.</p>
<hr class="tb" />
<p>– Most pedig végzek vele – suhintott rá egy vesszővel a csizma
szárára a tanító. – Hadd legyen vége a gép-romantikának. Igen
egyszerű, – mekegte magának. – El fogom zárni a kipuffogást s a
szabadulni nem tudó szörnyű nyomás szétloccsant maga körül mindent.
Olyan lesz mint a saját tojásától szétrepedt tyúk, – mulatott
fölötte. Egy kis véletlen szerencsétlenség az egész. Na
gyerünk.</p>
<p>A virágok a gépen kissé meghökkentették:</p>
<p>– Ne bántsd!</p>
<p>– Gyerekség, – mondotta a lelkiismeretének s a fekete kendőbe
újra visszagöngyölte a szivét.</p>
<p>Higgadtan végezte munkáját. Csak néhány szál virágot kellett
eltávolítani, azokat feltűzte magának s a gázkivezető érc csövet
keményen beszögezte.</p>
<p>– Reggel indulok, – jutott eszébe a Vass Feri boldog dicsekvése.
<span class="pagenum"><a name="Page_135" id=
"Page_135">-135-</a></span></p>
<p>– I-in-dulj! – vezényelt jóizüen.</p>
<p>Hanem a virágot a fele útján eldobta.</p>
<p>– Óh acélvirág! – gúnyolódott újra és a Vass Feri minden
lelkesült szava egyszerre eszébe jutott és látt őt a géppel
küzdeni.</p>
<p>– Affene egye meg! – menekült tőle.</p>
<p>Éjfél után felkelt az ágyból és pálinkára fogta a
lelkiismeretét. Végül a sok szesztől sírni kezdett. Míkor az éj
füstbokrétája ott fenn, a legmagasabb fellegek között világosodni
kezdett még mindig ott fetrengett a tanító a saját nyálában,
összeroncsolva szennyes vackán, mintha Vass Feri rá dobta volna a
gépet…</p>
<h3>VIII.</h3>
<p>Nem költötte fel, csak eltervezte, hogy majd ha az első liszt
kihúll, a markába gyűjti s azzal szalad haza és ráhinti kicsi
asszonyára, megkereszteli a kenyerük nevével.</p>
<p>Az éjjel dér hullott s a gép hóharmatos volt. Előbb
felmelegítette a porlasztót, gondosan előkészített mindent.
Izgatott se lett. Majdnem egykedvüen forgatta meg a kerekeket. Az
áram megszakító hosszu fémnyelv csattant egyszer, a harmadikra a
gép füttyintve berobbant s lelökte kerekeiről.</p>
<p>– Megy,… jár,… – mosolygott gyöngéden.</p>
<p>Pillanat mulva óriási dördülés rázta meg a fa-malomházat. A gép
alatt a föld felszakadt, mintha a pokolból egy nagy disznót lőttek
volna bele. A robbanás még kétszer bevágódott, a fehér, gázfelhő
lángolva csapott szét. A gép pedig teljes erőből, a
tehetetlenségből kiszabadulva káprázatosan vágtatott. Agyig
beleette magát a földbe.</p>
<p>Percek alatt terjedt el a faluban, hogy a Biszó malom
szétrobbant és megrendülve vették körül az emberek, de nem mertek a
szörnyű dübörgéshez közelíteni, ahogy a templomban a szentek
fejének festett dicsfény kószoruját nem meri átlépni sem légy, sem
pók, semmiféle féreg. – Hanem még csak az volt az irtózat, mikor
sikoltva a Vass Ferenc úr asszonya eljött. Jótétlélek asszonyok
megölelték s közel sem engedték. Aranyhaja megtörten hullott
arcára.</p>
<p>Akkor azután a fél falu arca elé kivágta a bezárt ajtót
Csikszéki Vass Ferenc és úgy, fülig olajosan, rongyosan, kábultan
ráfektette fejét a száguldó gép oldalára, mintha az újjáteremtett
élet szárnyaló kerekeinek beszédét hallgatná a kenyérről.</p>
<p>Már nem e világon volt, de az elszédített emberek is jól látták,
hogy nem is a gép, de a férfi belefojtott nagyszerű lénye kelt
munkára és vissza nem tartható iramban az szórta közibük
<span class="pagenum"><a name="Page_136" id=
"Page_136">-136-</a></span> az asszony virágait. A lelke robbant el
a vasütések alatt kenyértermő valósággá. Elkinzott kezei, a röpülő
kerekek s a mélyen búgó gép-zaj már a más világ meséje, melyet még
szemfedő alatt elkezdettek a világ romjai.</p>
<p>Ugyanaz a misztérium ez, mint a Krisztus tövis koronájáé. És ez
szintén nem más, mint az ő szégyenes töviskerítésük a viskók körül,
amelyen belül mégis az egész emberiség otthona vagyon. <span class=
"pagenum"><a name="Page_137" id="Page_137">-137-</a></span></p>
<div class="chapter">
<h2>ARANYKEHELY</h2>
</div>
<h3>I.</h3>
<p>Türelmetlenűl haltak egy idő óta az emberek, azért kiszállott a
körorvos és a községházán futtában megnézett félszáz nyelvet. Egész
idő alatt nagyon ideges volt. Falun különben minden orvos ideges.
Ugy látszik, nem tesz jót nekik.</p>
<p>A Györbiró-leány kerül sorra.</p>
<p>– Végre egy szép leány! – szelidül a doktor.</p>
<p>Nem is csoda annyi siralmas vénasszony után. Hanem ez a halvány
szép jószág, az más. Kevés tudomány, de megértés, sok bizalom van a
vizsgálatban.</p>
<p>– Hol fáj?</p>
<p>(Ez az igazi belgyógyászat.)</p>
<p>A leányka tizennyolc-husz éves, szemérmes is, ijedt is, piheg
is.</p>
<p>– Itt úgy szúr.</p>
<p>– Szúr?</p>
<p>Kopogtatja, szuszogtatja a doktor.</p>
<p>– Mit használtál?</p>
<p>– Igézés ellen vizet vetettünk, de nem használt.</p>
<p>No nem komoly beteg. Kissé vérszegény. Az orvos vasat ir elő és
megsímogatja a koszorus haját.</p>
<p>A szép leány kevés pírral az arcán kimegy, de a kapuban odasúgja
Bántó Ferinek:</p>
<p>– Nem vett észre semmit.</p>
<p>Kacagnak.</p>
<p>S te mit mondtál?</p>
<p>– Hogy megigéztek.</p>
<p>Bántó Feri kevélyen feltaszítja kalapját.</p>
<p>– Kicsit tunnak az urak.</p>
<p>A lányka szerelmesen ellágyul.</p>
<p>– Elég, ha mi tudjuk.</p>
<p>Szép tudomány az övék, nagy esze legyen, ki eligazodik
rajta.</p>
<p>Az úton széles férfi tart felfelé, ide látszik a szomorúsága. A
leány megrebben.</p>
<p>– Apád jő a doktor után!</p>
<p>Elszótlanodnak, elengedik egymás kezét, de a fiu olyan
bensőségesen függeszti rá szemeit, hogy a leány meg nem állja
huncutság nélkül. <span class="pagenum"><a name="Page_138" id=
"Page_138">-138-</a></span></p>
<p>– Immá’ mehetek vissza, ismét megigézett.</p>
<p>Csinos fejét elcsóválja.</p>
<p>– Immá’ kijavíthatja a receptjit.</p>
<p>Elválnak.</p>
<p>A leány a negyedik, ötödik háznál kiváncsian megolvassa a
rendelést.</p>
<p>„<i>Ferri hydrog. red. gt. 5·0</i>“</p>
<p>Megáll. Meglepi a „Ferri.“</p>
<p>– E biza <i>Feri</i>.</p>
<p>Buksi kis fejében egyet gondol és felkacag a napfényes
égboltra.</p>
<p>– Sílyedjen el, mégis észrevette!</p>
<h3>II.</h3>
<p>Még nem ért a nap a Tekintő-tetőre, mikor a kaszások belevágtak
a harmatos fűbe. Elébb kezdésnek két kurtát kaszaheggyel.</p>
<p>Sarj! – Sarj! – csillan a kasza. Tempót kanyarítanak, a hang
most így zeng végig a kaszaélen.</p>
<p>– Sűrü sarj! – Sűrü sarj!</p>
<p>A bogár összhang megszakad. A földbe valók alagútakba
menekülnek, a levegőbe valók szines, lágy szárnyakon felpárzanak.
Mélyből és magasból ijedten figyelik, mi történik. A csizmákra
sárga, vörhenyes por tapad, a virágok agyveleje. Ott egy sikló
csapódik ki, mint egy nedves ezüst ostor.</p>
<p>Jönnek a rendet verő leányok is és szétrázzák a sokszínű, nedves
füvet hímes, virágos villákkal. Jó illattól, fehér fénytől, tiszta
vértől, szerelemtől mámorosan tarka fátylat teritgetnek.</p>
<p>Az áldott nap tüzel az égen, a munka folyik s az áldott Isten
nézi délig. Akkor megáldja a fakanalat s a barna rozskenyeret a
kezükben.</p>
<p>Ebéd után felkönyököl Beke Pali.</p>
<p>– No megjártam az este!</p>
<p>Figurás bolond, de fehérnépnek érdemes oda figyelni</p>
<p>– Még igy sem jártam, – licitálja a szót, mig érdemesnek
mútatkozik a beszéd.</p>
<p>– Valaki suhog le az uton az este, – kezdi. – Hozzászólok: – Ki
vagy menyecske? – Nem felel. – Nyúlok hozza, hát a ponciusát a
tisztelendúr!</p>
<p>Megkacagják jóizüen, fesztelenül, sokszor újrakezdve. Leány,
legény össze villan. Még a csecsemő szájából is kifordul az édes
falat. Pipák kapkodnak a levegőben:</p>
<p>– Ejjó! Ez a! <span class="pagenum"><a name="Page_139" id=
"Page_139">-139-</a></span></p>
<p>A fecskék magasan cikáznak, az árnyéknak csak szine van,
hűvössége nincs. Elbágyadnak, méláznak, enyhülnek, furcsa kábulás
ereszkedik agyukra.</p>
<p>Az öreg magyarok ülve elhajókáznak, a lányok fűbe hűtik arcukat,
összebujnak kettenkint, hármával. A csecsemő behajtott lábujján
alszik egy zöld légy. A bokrok szállásában férfiak fekszenek
nyitott mellell és arcukra vonták a kalapot.</p>
<p>A szín- és fényváltozásban a virágszálakon hőségtől ájultan
fejjel lefelé csüng egy-egy bogár.</p>
<p>Nagy csend lett a mezőn.</p>
<p>A mozdulatlan levegőben dúlnak a nap sugarai. A füvek kinjokban
meggörbülnek és az életnedvek zölden felforrnak bennük.</p>
<p>A pihenés szép hazugságát játsza a természet és ember.</p>
<p>Mert van pihenés?</p>
<p>Annak a szőke lánynak kínosan emelkedik a keble.</p>
<p>Egy szikár öreg ember görcsösen a fűbe markolt.</p>
<p>Öcsém te is zilált és zavaros vagy. Miért nincs behúnyva a
szemed, hiszen pihensz?</p>
<p>Ember, felemelem a kalapodat és le vagy leplezve.</p>
<p>Egyszerre durva, elnyujtott kiáltás száll át a mezőn:</p>
<p>– Bántó Feri te, haó! Siess hamar haza! – Édes anyád
haldoklik!</p>
<p>A legény felugrik.</p>
<p>– Mi volt?</p>
<p>Mereven neki tántorodik és átgázol füvön, búzán, árkon, merre
közelebb.</p>
<p>Gonosztevő, ki ilyet bele mer kiáltani a mezőbe.</p>
<p>A nép egy szálig felkél. Ki tudna ilyenkor tovább is
pihenni…</p>
<p>Ujra nagy csend lett a mezőn.</p>
<p>Majd a fekete bogarak szólni kezdenek, a nap egy árnyalatot
csúszik.</p>
<p>Dalnak, kedvnek, szónak vége.</p>
<p>Fel-fel pillantanak az égre.</p>
<h3>III.</h3>
<p>A beteg asszony szemei már piros karikákban égtek. Alattuk két
duzzadt gyűrü, a két sírásó hernyó az ajtó elé feküdtek jókorán,
Majd csak a föld mélyében mozdulnak meg és kivájt szemeinken át
agyunkba nyomulnak utolsó gondolatunkért.</p>
<p>Az orvos szerint menthetetlen volt. Az is megdöbbenve távozott.
A beteg lényéből sötétség sugárzott. Az életerők feloldódtak,
<span class="pagenum"><a name="Page_140" id=
"Page_140">-140-</a></span> csillogó vérébe belemosta kezét a
szennyes feloszlás és lassú kiválással megindult a végső, nagy
folyamat.</p>
<p>Ajánlották, hogy szentelt kehelybe nézzen. Attól biztos
gyógyulás.</p>
<p>A reménység, az élet fekete mezején eldobott égő gyufaszál, még
megvolt.</p>
<p>– Ne búsúlj asszon! Hónap megpróbálom a kehölyt, – virradt fel a
férje.</p>
<p>– A szentelt kehölyt?</p>
<p>– Azt.</p>
<p>– Nem adják oda, – félt a nő.</p>
<p>– Itt lesz, – roppant két sulyos kéz.</p>
<p>És ez szilárdabb volt, mint aranybulla pecsétje.</p>
<p>Szép volt a kilátástalan küzdelem az asszonyért, de zavarodott
és megdöbbentően hiábavaló, mínt mikor a szegény papunk megőrült s
a halott koponya üreg-szemeibe vizet töltögetett; de a fényt mégse
birta visszatölteni.</p>
<p>Bántó Mihály nem engedett. Öste keményen meghagyta a fiunak,
hogy senkit ne engedjen a beteghez.</p>
<p>– Ha kérdezi, hol vagyok, mondd, hogy dolgom akadt.</p>
<p>Sokáig odamaradt.</p>
<p>Mikor megjött fáradt és halálsápadt volt. A legényt aludni
küldötte. Az ablak külső tábláit bekapcsolta, az ajtót bezárta, a
lámpát felcsavarta és megérintette a beteget.</p>
<p>– Elhoztam.</p>
<p>Homlokán az élet reménye fehérlett, de füle zúgott, ahogy hideg
kézzel belső zsebéből az áldozó templomi kelyhet elővonta.</p>
<p>– Ez a legszöntebb!</p>
<p>A nő utolsó magafeszítéssel felgörbült. Aszott gerincén a sivár
csontok kiugrottak, mint barna lépcsőfokok. Tébolyúltan
sikoltotta.</p>
<p>– Gyalázatos, hogy merte!</p>
<p>A csendes szobában, mint fekete lovasok ültek a butorok.</p>
<p>A férfi reszketett, hangja forró volt.</p>
<p>– Hiszen te akartad, – tétovázott.</p>
<p>Asszonya nem felelt. Már csak halkan, egyhangon, szín, erő
nélkül pötyögte:</p>
<p>– Jaj-istenem, énistenem – ellopta! Jaj-istenem, énistenem –
ellopta!</p>
<p>Tűz villant végig Bántó Mihály fejében, de uralkodott rajta.</p>
<p>– Értsd meg hát no! Nem loptam.</p>
<p>A beteg élesen felelevenült.</p>
<p>– Nem lopta?</p>
<p>– Nem. <span class="pagenum"><a name="Page_141" id=
"Page_141">-141-</a></span></p>
<p>– Hát?</p>
<p>– Ideadták.</p>
<p>– Ki?</p>
<p>– Az egyházfi. – Ajjár vele.</p>
<p>Most megnyugodott.</p>
<p>A férfi kézbe fogta a lámpát, tartotta a kelyhet.</p>
<p>– Próbáljuk meg az erejit, ha már itt van.</p>
<p>Felesége rá emelte kimerűlt tekintetét.</p>
<p>– De, hogy igazítja el az – Istennel?</p>
<p>Bántó Mihály megrendult. Majd egész valója tűzben fürdött, mint
futó csillag után az ég.</p>
<p>– A feleségemnek kellett, osztán a többit – tudja a
Fennvaló.</p>
<p>És most megszünt rájok nézve minden. Nem tudták, hogy kivűl éj
van, a lámpa ég, a virágok kibóbiskolnak az ablakon. Minden
elveszett az üdvösségben. Körül szépen kivirágzott az élet
tövisbokra.</p>
<p>Kár, hogy röviden tartott.</p>
<p>Az asszony keseredetten eszmélt.</p>
<p>– Beh oda lettem! – Hogy megapadtam!</p>
<p>– Enyim vagy így es.</p>
<p>Türelmetlenűl feltört az asszonyból.</p>
<p>– Ha még egyszer fiatal lehetnék!</p>
<p>Most, hogy társa tudatlan hűségébe látott, szeretett volna újra
szép és erős lenni.</p>
<p>Fiatalnak lenni.</p>
<p>Betegség, halványság, szennyesség nélkül, piros szájjal, mély,
erős szemekkel, ragyogó hajjal Felkelni ágyából, mint az erdő
tündére, ki minden reggel kimossa szivét az erdei zúgókban, ezüst
kendőt márt a patakba és letörli agyáról a másnap minden
gondolatát.</p>
<p>Volt ő ilyen.</p>
<p>Mégsem. – Mégsem ilyen volt.</p>
<p>Reszkető vágyak tépték, nem volt nyugta. Élni, élvezni vágyott,
gyújtani és megsemmisülni, szédülni és meghalni a meleg percben.
Aki jön az enyém…</p>
<p>Csak egy érintésébe került Györbiró Lázárnak, hogy örökre
átkozott legyen a párna és a sötétség.</p>
<p>Soha ilyen világosan nem eszmélt a multra, mintha az idő s vele
a föld visszaforgott volna.</p>
<p>Világra hozta gyermekét, de nem tudott anyává lenni.</p>
<p>Mikor fürösztötte vérszegényen, ágybólkelt fehéren, elnevezte
kihullott könnyének, bűne virágának. Máskor fásultan lökte oda
emlőit, ha sirt és kékre csókolta, ha mosolygott. <span class=
"pagenum"><a name="Page_142" id="Page_142">-142-</a></span></p>
<p>Egy szép délután pántlikás pólyába tette, titokban elvitte
Györbiró Lázárhoz, hogy legalább tudtára adja. Enyhülést várt
tőle.</p>
<p>– Lázár, – szólt félénken, – itt van a fiu.</p>
<p>– Mit beszélsz?</p>
<p>– Hát a fia. – Hiszen tudja.</p>
<p>Erre már oda lépett.</p>
<p>– Ez-e? Ez a veres majom? – és megütközve felkacagott.</p>
<p>Alig birta hazacipelni a csecsemőt.</p>
<p>Akkor támadt a kétsége.</p>
<p>– Ez nem lehet az apja!</p>
<p>Mennyire más volt akkor is az embere, ki semmit se sejtett.</p>
<p>A fennséges pillanatokban hogyan ujjongott. Mit nekem minden,
érző, vágyódó, kűzdelmes világ! Kín, gyönyörűség, öröm, ti
égitestek a fiam piciny testéhez képest!</p>
<p>– Fiam van!</p>
<p>Az asszonynak vágya támadt így érezni, így örülni, így aggódni,
csókolni tisztán, belűl gazdagon, parányi házuk ablakából az erős
embert harcba látni. Az asszony soha nem merte felébreszteni.</p>
<p>Később belefásult, bennsőleg kiélte magát, de a kétséget, – hogy
ki a gyermek apja, – sohase irthatta ki magából.</p>
<p>Egész életén át rejtelmes összefüggésben maradt a multtal, mint
a kigyó a nappal.</p>
<p>Hiába ütöm agyon a kigyót reggel, az élet el nem hagyja, mig a
nap le nem száll. A sugarakkal fogy az élete.</p>
<p>Utólsó súgár, – utólsó mozdulat…</p>
<h3>IV.</h3>
<p>Sok minden van egy kaszanyélre eresztett paraszt főben. Az urak
csak messziről látják, mint mi az esthajnalcsillagot. Az is
békésen, derülten ragyog, de irtózatos világkataklizmák folyamata
tombol rajta.</p>
<p>Aki látja a két Bántó férfit, nem sejtené mi lappang bennük,
mikor szótlanul rágják száraz ételüket hetek óta. Nem tántorogtak,
nem reszkettek, csak a bicsak dermedt meg egyik délután a fiu
kezében.</p>
<p>– Apám. Én elveszem a Györbiró Lázár leányát, vagy senkit.</p>
<p>A másik bicsak is hátramered.</p>
<p>– Hát má ennyibe vagytok?</p>
<p>Több beszéd nincs. Dologhoz látnak és későre, csak mellékesen
szól Bántó Mihály.</p>
<p>– Te Feri!</p>
<p>Pillanatra egymásra merednek. <span class="pagenum"><a name=
"Page_143" id="Page_143">-143-</a></span></p>
<p>– Hát ügyes leján no! – Az a.</p>
<p>A legény elfüttyenti magát örömében.</p>
<p>Csak ilyen egyszerüen készül a boldogság falun.</p>
<h3>V.</h3>
<p>A lámpa félig lecsavarva egész éjjeleket égett. A bakter
csendesen halad el az ablak alatt, mert Bántóék virrasztják a
betegüket.</p>
<p>Nappal munka. Éjjel virrasztás.</p>
<p>Csend minenen és mindenütt. A gondolatok leszállanak, érzéseik
felszállanak, éppen ahogy a tenger lélegzik. A nehéz cseppek
lemennek függélyesen a mélybe, leteszik a sót és újra felsietnek.
Lehet, hogy e lélek is így lélegzik.</p>
<p>A pitvar ajtó csattant, Bántó Mihály felfigyelt.</p>
<p>– Feri jön.</p>
<p>Az asszony aludni látszott, a legény óvatosan, hogy zajt ne
üssön, leült apjával szemközt.</p>
<p>– Alszik?</p>
<p>– Jobbacskán van.</p>
<p>Egymást nézték.</p>
<p>– Az imént szenderedett el.</p>
<p>A má javulás, – tudta a fiu.</p>
<p>Az asszony ébren volt. A parasztnők szoktak így titokban
figyelni. Ők azonban beletemetkeztek a saját világukba.</p>
<p>Az asszonyból többé ember nem lesz, – gondolta az öreg. – Ha a
fiam megházasodnék nekünk is jobb volna. Igy se kint, se benn. A
betegség ki tudja meddig elhúzódik, most mig könnyebben van,
csendben ellehetne igazítani. Magában megállapított mindent, hogy
reggel szól az asszonynak, délután már meg is kérik a leányt. A
fiúnak még most megmondja, hadd örüljön.</p>
<p>Kedvesen elmosolyodott.</p>
<p>– Tudod-e Feri milyen nap lesz hónap?</p>
<p>A legény elcsodálkozott.</p>
<p>– Vasárnap.</p>
<p>– No azért, – fejezte be nyugalommal.</p>
<p>A kiváncsiság feszítette a fiút, de várt.</p>
<p>– No azért, – tért vissza az apja, – mert számításom szerint el
kéne má hozzuk a Györbíró-komám éfi leányát.</p>
<p>A fiú nem ért rá örülni. A beteg asszony fuldokló hörgéssel
kínlódni kezdett, megvetőleg elhúzta fekete száját és a szeme tele
volt rémülettel.</p>
<p>Felugrottak.</p>
<p>– Nyissanak ablakot! <span class="pagenum"><a name="Page_144"
id="Page_144">-144-</a></span></p>
<p>A fiu szétrántotta az apró táblákat, ki is tekintett egy
pillanatra szomoruan, de nem látta, hogy a halál az ablak alatt
csavarog, mint a piszok fia a cigány, ki ellopta az élet arany
kulcsát.</p>
<p>Az ember tehetetlenkedett.</p>
<p>– Hocci a kehölyt Feri!</p>
<p>Előkapták.</p>
<p>– Tartsd a fejit Feri!</p>
<p>Keserves volt az igyekezetük.</p>
<p>– Ez jó. – Ez a, – kesergett a férfi.</p>
<p>Ideejtették, odahanyatlott a lankadt fő. Csak a kehely ragyogott
biztatón, alig fogta be aranyát a lázas lehelet.</p>
<p>A nő lassan megcsendesült.</p>
<p>– Lefeküdhetsz Feri.</p>
<p>– Inkább apám.</p>
<p>– Neköm itt a hejjem.</p>
<p>Meggondolva még hozzátette:</p>
<p>– Aztán, – ha úgy lesz, – ne feledd el te se.</p>
<p>Két széles tenyerébe eresztette fejét az asztalon.
Megállapodott, szürkefejü magyarok olvasnak így minden este, könyv
nélkül, az élet nehéz írásából. Némely szót félhangosan.</p>
<p>– Az üsző bornyút adom a kehölyért.</p>
<p>Felemelte fejét, úgy számított.</p>
<p>– Ötszáz menne a lelkiért.</p>
<p>Három újját felvetette, azt ismét ki tudja, hogy miért.</p>
<p>Nagy későre el is szundított. Két bajszaszála lecsapzott,
ábrázata kisimúlt, meghatott, finom derültség űlt rajta, mint mohos
kőre szállott pillangó. Utolsó gondolata a fiáról.</p>
<p>Így számigálunk, mert bizony-bizony maholnap mi is elballagunk –
– –</p>
<p>Az asszony lopva nézte. Tudta miről van szó. Azt is tudta, hogy
a fiu egy ideig ott les az ajtónál türelmetlenűl. Előre tervezi,
hogy megsúgja a leánynak.</p>
<p>– Úgy intézd, hogy délután leánykérni jövünk!</p>
<p>Milyen szép a világ, milyen jó az Isten!</p>
<p>És ő most nem hívhatja be, hogy mondaná kedves
szemrehányással:</p>
<p>– Nem es szólsz az édesanyádnak?</p>
<p>Ezt megérni nem méltó.</p>
<p>Bűne visszajár és írtózat ül szemeiben.</p>
<p>– Az a leány s ez a fiú!</p>
<p>A szörnyű gondolatra az ördög ledobja az ágyból.</p>
<p>Kétségbeesésében felriadt.</p>
<p>– Ne hagyjatok! – Miháj! – Súrold a szívemet!</p>
<p>Helyrehozhatatlanul elkésett a halál. <span class=
"pagenum"><a name="Page_145" id="Page_145">-145-</a></span></p>
<h3>VI.</h3>
<p>Az első madár felébredt az ablak alatt. Az erdők felsóhajtva
lerázták a harmatot magukról. Az éjjeli látomások eloszlanak, az
örvénylő égbolton átszáll a derengés, a feltámadás örök sejtelme.
Keleten pirosság ragyog fel.</p>
<p>Az ember a földön felnyitja szemét. – Mit is álmodtam? – Torz
kis álmaival vesződik, mikor színe előtt a mindenség fennségesen
megindúl.</p>
<p>Vagy talán neki van igaza.</p>
<p>Mélyebb az ember az éjnél, lelke nagyobb a napnál és szebb az a
világ, melyet agyunk tüze fölött teremtünk. Ami bennünk virrad, az
vagy megnyugvás, vagy örökkön bolygó üstökösök, miket megalkottunk,
de nem bírunk velük.</p>
<p>Szép az a legény, amint ünnepi ruhában, útban a leányhoz,
udvaruk közepén elgondolkodik, mielőtt áldást kapni bemenne
anyjához; de nincs borzalmasabb az anya megdöbbenésénél, mikor így
látja őt készen és tudja, hogy csak percei vannak a koldogságra,
aztán vége.</p>
<p>– Mindjárt jövök, – siet az apa is.</p>
<p>Cselekednie kell!</p>
<p>A réműlettől vastag lesz az asszony haja. Nincs több kitérés.
Teste felháborodik, csontjai súlyosak. Cselekednie kell! A hang
erőltetve tör elő.</p>
<p>– Ne menjenek sehova!</p>
<p>Zavarosan rámerednek.</p>
<p>– Miért?</p>
<p>Erőszakosan lehunyta szemeit.</p>
<p>– Azt a leányt nem veheted el, – pihegi, – mert…</p>
<p>Üveges vonásokkal az önkívűlet határán volt. Ennyit nem bírt el
a szervezet.</p>
<p>– mert nem tudom, – mert lehet, hogy a te apád is – Györbíró
Lá…</p>
<p>Szája feltátva maradt, kezdődött a vég.</p>
<p>A férfi bután feltűrte homlokát, vére meghűlt, torka elszorúlt
és furcsa gúnnyal felhördült.</p>
<p>– Úgy-e? No ne!</p>
<p>Egyikük se hallotta, mikor a legény az asztalon diribdarabbá
sújtotta a széket.</p>
<p>Az asszony már nem tudta mit cselekszik, ők nem tudták mit
cselekedjenek.</p>
<p>– – –</p>
<p>A feszűltség későre ellankadt.</p>
<p>Akkor az ember a kanapé alá nyúlt és elővonta parasztfegyverét,
a fejszét. A fiut a köszörühöz állította. <span class=
"pagenum"><a name="Page_146" id="Page_146">-146-</a></span></p>
<p>– Hajtsd!</p>
<p>Rávágta az acélt, teljes súlyával ráfeküdt. A fiu agyongyötrött
erejével forgatta. Cserszenve törtek elő a szikrák. Az indulat,
érzések, szenvedély tornyosult bennük.</p>
<p>– Jobban hajtsd!</p>
<p>Véresre köszörülte a kezét. A kő lemezenkint pattogott szét,
hiszen száraz kövön köszörültek.</p>
<p>Az első szennyes indulat leomlott bennük, mint az égő háznak
első felvonása ha letombolt az éjben, tömör szénné nyugszik az
összeroskadt lánghullám és kiégeti a közelállók szemét.</p>
<p>Minden nedv kiapadt testükben.</p>
<p>A férfi eldobta a forró fejszedarabot, kevés enyhüléssel leült a
favágó tönkre. Ott jutott eszébe.</p>
<p>– Nézd meg mit csinál.</p>
<p>A legény ingatagon mozdult, mert hirtelen elébe állott az utolsó
benyomás, az anyja szemei.</p>
<p>– Csak a szeme ne volna nyitva!</p>
<p>Nem teljesedett.</p>
<p>Szeme is nyitva, ajka is nyitva.</p>
<p>A macska dorombolt a kályha tetején lankadt nyári
nyugalommal.</p>
<p>A nap dúsan telehinti a levegőt rezgő arany porral. Amilyen
könnyü a piros katicabogárnak egyik fűről másik fűre szállni, olyan
nehéz az út az anyám halottas ágyáig.</p>
<p>Szemeit már nem lehetett lefogni. A szemhéjjak már kihültek és
makacs lassusággal ismét felnyiltak.</p>
<p>Fölnyitotta a kanapét és gyolcsot keresett. A szájat helyre
erőltette, de a fagyott ajkak nyitva hagyták a fogakat.</p>
<p>Eszébe jutott, hogy illik megcsókolni, de nem birta rávenni
magát, hanem kiment és kurtán megjelentette.</p>
<p>– Meghót!</p>
<p>Az ember megrázkódott. Tétován emelte a kezét, mégis levette
kalapját. Tekintete ide-oda röpködött.</p>
<p>– Erigy, szólj, hogy csendítsenek neki!</p>
<p>Nagy lassan jött is már egy vén asszony, az első
ravatalárnyék.</p>
<h3>VII.</h3>
<p>Halottnézők jöttek, halottnézők mentek.</p>
<p>Érzéketlenül, hidegen, üresen türte a két Bántó. Elméjük magasan
bolyongott, mint a felhő. Azóta nem szóltak egymáshoz. Őrizték
egymást és a titkot, mint két halott búvár a tenger fenekét.
<span class="pagenum"><a name="Page_147" id=
"Page_147">-147-</a></span></p>
<p>Mire nem gondoltak, az történt.</p>
<p>A Györbiró-leány lépett be az ajtón.</p>
<p>Kővé meredtek. Sűrű hajuk alatt megpattani készült a két
nekiszegzett homlok.</p>
<p>Percekig állott a leány a halottnál, mint szomoru fehérség,
könnyen viselt bánat, eljegyzett áldozat. Nem érte jött.</p>
<p>Tiszta kis kezével ha megsimíthatná a fiu homlokát, ha
rátekinthetne!</p>
<p>De nem szólhat a népek miatt.</p>
<p>Mégse bír a kis szivével, távozóban reszkető hangon elsúgja:</p>
<p>– Ne búsújjon Feri!</p>
<p>Apa, fiu összenéznek. Egyik sirató asszony felsóhajt.</p>
<p>– Ó be megszenvedtél!</p>
<p>És fejcsóválva ereszti le a szemfedőt.</p>
<h3>VIII.</h3>
<p>A toron ettek utóljára együtt, azzal lezárúlt az ő életük is. –
Mi szükség van a világra, ha nincs ki élvezze? – Repülőgép a föld
halott pilótával.</p>
<p>Minden él és boldog rajta. A kövek játszanak, az ércek
fénylenek, fák, növények, víz, madár, levegő, tengerek, miriád
égitest kábító összhangban. Idő és örökkévalóság, megvalósult
eszmék és lények közt csak az ember szomoru, mint orra bukott
részeg az isten műtermében feldűlt gyertya mellett.</p>
<p>Őserős ösztönök formálták a fiut. Megértette hogy árulással
kellett a létbe jönnie és most nem tudni áldott-e, átkozott-e a
csira, melyből támadt. Minden átváltozott benne és többé nem birta
apját látni apjában. Az az erős bizalom, mely eddig mindenhez
fűzte, megsemmisűlt. – A kenyér, mit eszem, nem az enyém, ruháim
idegenek, a széken csak megtűrnek. Semmihez nem mert nyúlni, kérni
nem akart. Az első napokban nem is evett, apja elfeledte kínálni, ő
pedig gyáva lett, mióta megszakadt a belső kötelék, mely otthonához
fűzte.</p>
<p>Fájt neki és volt valami álomszerű édesség és mélység benne, mit
nem olthatott ki magában, mint a folyóvíz se viheti tovább a
belelátszó hold tányérját; de ugyanakkor dűh, feneketlen bosszú
éledt a másik ellen.</p>
<p>– Megfogom ölni, – határozta.</p>
<p>– De hátha ő az apám? – fordult fel a kétségtől.</p>
<p>A keserüség felverte éjjelenkint a lovak jászlából.</p>
<p>– De ha százszor is apám, akkor is megfojtom!</p>
<p>Vörös, véres ködben úszott a feje, mint egy megtébolyult bolygó,
mely nem bir kialudni.</p>
<p>– A leány! – riadt eszméletre. <span class="pagenum"><a name=
"Page_148" id="Page_148">-148-</a></span></p>
<p>A szűzies tiszta leány, az édes leány, kinek pirulás érinti
orcáját.</p>
<p>A fekete fő megnyugszik. Pillanatra áttör rajta a gyöngédség, a
nagylelkűség, aztán újra csak átsötétedik a lelke.</p>
<p>– Nem mehetek hozzá!</p>
<p>Te csak álmodj kicsi leány szines álmot és ne tudj semmit.
Karjára könyökölt a szalmán és a múltra emlékezés szép idejétől
feldalolt benne a keserüség.</p>
<h3>IX.</h3>
<p>Mikor megváltozva először kiment a falu közé, az volt a legény
benyomása, hogy az egész világ tudja gyalázatát. Az emberek
szeméből röhögve tör elő. Sötét dac, elszántság kerítette
hatalmába.</p>
<p>– Megmútatom!… Merjen valaki egy szót is szólni!</p>
<p>Alattomosan leste a képzelt támadásokat. Erőtlen és ellenséges
volt az emberek közt.</p>
<p>– Megmútatom!</p>
<p>Valamit tennie kell, hogy ráfigyeljen a falu és rettegve
tekintsen utánna minden élő, hogy hol fog kitörni a fekete mámor és
tűz. – Igen, igen. – Mámort és tüzet ide!</p>
<p>– Elbúcsúzom, hogy olyat még nem láttak, – örvénylett
magában.</p>
<p>Majd kimerűlt, az ellenkező végletbe esett és szerette az
embereket. Milyen melegek, szelidek, jók, együttérzők, – Uristen
milyen nagy is az – mber. – Igy töltögette bánatát
pohárból-pohárba, hogy hüljön.</p>
<p>– Megfogadom Jóskát, – tervezett ismét.</p>
<p>Cigány mellett fog elbúcsuzni a legény-pajtásoktól. – Úgy lesz.
– És hétfőn reggel az őrsön jelentkezik, beáll zsandárnak.</p>
<p>Már nyugodtabban ment a cigányhoz.</p>
<p>– Te Jóska. – Vasárnap estére kéne a banda.</p>
<p>– Akkor nem lehet!</p>
<p>– Megcsaplak Jóska!</p>
<p>– Elvagyunk igérkezve.</p>
<p>Megdöbbent. – Hát már az se lehessen, hogy az ő nagy bánatát,
búcsuzását élettől, leánytól, apátlan, anyátlan voltát, szép, fájó
nótában kiöntse? Néhány rózsalevelet se szabadjon a pokolba dobni?
Hát már minden fűszál felállott ellene?</p>
<p>A cigány előtt nem mutatta. Minden magyarban úr lappang.</p>
<p>– Hát hol muzsikáltok Jóska?</p>
<p>– A Bedő-kisasszony lakodalmán.</p>
<p>– Ne-te-ne! – Lakodalom es van még a világon?</p>
<p>Kis töprengés után odaszólt. <span class="pagenum"><a name=
"Page_149" id="Page_149">-149-</a></span></p>
<p>– Hát az elsőbb Jóska!</p>
<p>Mosolygott, csak az arca reszketett finoman, de olyan, hogyha a
Bedő-kisasszony látta volna, másnapra halasztotta volna a
lakodalmát.</p>
<p>– Hát szépen muzsikáljatok Jóska!</p>
<h3>X.</h3>
<p>Az udvaron apjába ütközött.</p>
<p>– Hol csavarogsz?</p>
<p>A legény keményen visszalökte a szót.</p>
<p>– Mi baja vele?…</p>
<p>Két szemvillantás, a két férfi lecsügged.</p>
<p>– Igazad van.</p>
<p>A legény szégyenkezve hátrakullog. A férfi ráül az
itatócsatornára.</p>
<p>– Az úgy van, – töpreng. – Nincs már vele semmi bajom. – Minek
is kérdezem?…</p>
<p>Fagyos borzongás huzódik át testén.</p>
<p>– De e’ még se járta! Nekem így felelni! Egy ilyen semmi! Neköm!
– verte a homlokát.</p>
<p>Félarcát az égre csavarta.</p>
<p>Kivetem az életemről…</p>
<p>Dereka ropogott, homloka szorúlt. Felugrott.</p>
<p>A szinben, a szalmán hanyatt feküdt a legény. Fejénél nagy sárga
pók lógott a hálóban, mínt ezüstszövetben kis játék-korona.</p>
<p>– Alszik, – torpant hátra apja.</p>
<p>Hátra ballagott, a jószágnak éjjelre kóstot vetett, lehiggadtan
visszament a szinbe és elnézte sokáig. – Megtört szivének
szakadékain át élt benne az élet.</p>
<p>– Már csak aludj, – legyintett – úgy is utóljára!</p>
<p>Tovább megállott. Bemenjen, ne menjen? A ház hideg és fénytelen.
Későn van. Fölötte a nagy halott, a hold úszott az ürben.</p>
<h3>XI.</h3>
<p>Egyet gördűlt a föld és elnyomott minden szennyet erre az
időre.</p>
<p>Mint a nap lehaladt, a Bántó-legény veszi a kis csákányos
pálcát, megtörli homlokát és belép apjához.</p>
<p>– Én már megyek.</p>
<p>– Jó.</p>
<p>Elhallgatnak, csak belül zúgnak.</p>
<p>– Itt már nincsen semmi keresetöm. <span class=
"pagenum"><a name="Page_150" id="Page_150">-150-</a></span></p>
<p>– Nincs, – csattan szembe az apa.</p>
<p>A legény leejti fejét.</p>
<p>– Hát köszönöm a nevelést!…</p>
<p>– Nincs mit.</p>
<p>Nem közelednek egymáshoz. A legény utólsó szemhordozással
mindent összegyűjt, egymás érintése nélkül az ajtónak fordul.</p>
<p>A pitvar lépcsőin széttekint és lassan lelépdel rajta, a szülői
ház végtelen magasságából a földre, fekete kárhozatba és kilép a
zord országútra.</p>
<p>Éjfélfelé ver az idő. Megvárta, hogy senki se lássa, senki se
kérdezze. – Az apa benn vonaglik, ő kinn áll a tanácstalan
sötétségben.</p>
<p>Hallgass falu, hallgass!</p>
<p>A felvég komoran csendes és hideg, mintha megfojtották volna
házait. Lenn a fehér út végén fény esik ki az ablakon, zene
enyészik el.</p>
<p>Ott fenn nem tudni, hogy mit csinál Györbiró szép leánya, itt
lenn Bedő Kata ma ment férjhez.</p>
<p>Mi lenne, ha kikelne az a leány és arcára bomlott hajjal lejönne
a fényhez és hideg szájjal megcsókolná a Bedő-leány meleg
ajkát?</p>
<p>Az ablak előtt ragyognak a gesztenyefa levelek. A legény gyötrő,
kinos mozdulattal arra tér és ziláltan betekint a mulatságba.</p>
<p>A hegedü hazudik, hogy szép az élet.</p>
<p>Gegesi Kiss István fehér szakálla régi bor felett pihen.</p>
<p>A legkisebbik Bedő-lánynak harmadszor mondja Hollaky Pista: –
Tudja Ilus? Hanem egy fekete arcu büszke fiu odatűz a két erős
szemével: – Tudod Ilus?</p>
<p>Csak az új párnak nem kell a hegedü. Kezük a poháron, a szemük
egymáson.</p>
<p>Őszbecsavarodó öreg Bedő az asztalfőn valami gondolatra
besujtotta öklét a fehér asztalra, úgy áll őrt fölöttük.</p>
<p>Az avatott cigány oda csúszik, a nóta elszomorodott.</p>
<p>Gegesi Kiss István a régi borba ejti a szakállát. A násznép
felfigyel.</p>
<p>Hol tudott ide bejönni a szomoruság?</p>
<p>Az öreg úr felint.</p>
<p>– Nincs semmi. – Mennyetek, táncoljatok!</p>
<p>Nincs semmi, csak ott kinn az a legény nagyon közel hajlott az
ablakhoz.</p>
<h3>XII.</h3>
<p>Ha bánat és öröm szeretik egymást, földi boldogság lesz belöle,
miként a tűz és víz szerelméből fakad a földi virág. <span class=
"pagenum"><a name="Page_151" id="Page_151">-151-</a></span></p>
<p>Ha a víznek vágya támad és áthevül az ősélet szenvedélyétől, a
nap sugaraiba veti magát, úgy száll a magasba; hol a mindenség
távlataitól elszédül és hűtlen lesz a naphoz. Elbocsátja magától,
rászáll a tudás hidege és abban a pillanatban jéggé dermed, ezüst
fátyollá szövődik, buta bárányfelhő lesz belőle és dermedten úszkál
az űrben. Fájdalmas meditációval szemléli a földet, a küzdelmes
tengereket, megirígyli a növények kelyhét, a füvön ringatózást a
nyári napfényben és visszatér a földre, de már késő. A föld már
hideg, virág nincs, a halál az úr rajta. Fény, szeretet kellene
neki, minden tüzet felkeltő. – Ember gyujtotta, mind hideg. – Az
emberek ablakának fényére mohón csapódik le: Itt lesz az egyesség,
béke és szeretet, de borzadva merevedik meg akkora gond, üresség,
szenvedés, zavar és nyomor láttára.</p>
<p>Igy lesz a jégvirág.</p>
<hr class="tb" />
<p>Estefelé megkocogják a Györbiróék ablakát.</p>
<p>– Maris te leveled van!</p>
<p>A leány odaugrik.</p>
<p>– Kitől?</p>
<p>– Úgy nézem a Feri írása.</p>
<p>Elkerekedik a leányka szeme, elpirul, keze reszket, izgatottan
köszöni meg, az asztalra teríti az egyszerü írást. Gyönge
folyékonysággal veszi értelmét.</p>
<p>„Továbbá tudatom, hogy immá nem vehetlek el s te ne kérdözd,
hogy miétt. Továbbá a szívem szakad meg emiánn s münköt erőst
oskoláznak a csendérségnél…“</p>
<p>A leány hófehérré lesz, homloka, keze meghűl, rászáll a tudás
hidege.</p>
<p>Igy hal meg a leány.</p>
<h3>XIII.</h3>
<p>Addig szomorkodott a leány, mig az apja a hajába markolt és
kirázta belőle az utolsó könnyeket is.</p>
<p>– Hát te ezért epeködöl?</p>
<p>Az ütés fájón zsongott. Falun fel, falun le bolyongott.</p>
<p>Egyszer a Bántó-házhoz ért. Szivecskéje felviharzott és az érzés
elhatározásával belépett a kapun. Nem volt oka rá, nem tudta, hogy
miért jön, de kivánta és egyébbel nem törődött.</p>
<p>Nyítva és üresen talátta. Az öreg Bántó az „élet“-en tettvett. A
leány körülnézett. Szenny és elhagyatottság mindenütt.</p>
<p>A fogason ruhák közt meglelte a legény kis kalapját. Még
<span class="pagenum"><a name="Page_152" id=
"Page_152">-152-</a></span> virág volt benne összeszáradva. Majd
szelíd egyhangusággal söpörni, tisztogatni kezdett és ez jól esett
neki.</p>
<p>Bántó majdnem kövé vált a meglepetéstől, de hirtelen kinosan
drága szelidséget érzett.</p>
<p>A leány állva maradt, fejecskéjét nagy komolysággal
megingatta.</p>
<p>– Szegény Miháj-bácsi!</p>
<p>Köténykéjével megtörült egy széket és – hirtelen felijedt.</p>
<p>Akkor az öregedő paraszt hozzálépett, kis fejét szivére
szórította.</p>
<p>– Ne félj, lelkem!</p>
<p>Állacskáját meggmelintette.</p>
<p>– Miért jöttél?</p>
<p>A leány a zúgó mellkasra dobta magát.</p>
<p>– Mihájbácsi, – megvertek – Feriért!</p>
<p>Mintha kés érte volna az embert, de lefogta önmagát és
vigasztalta.</p>
<p>– Nem baj no.</p>
<p>A leány felvidult. Bizalma, kedvessége mindent feledtetett.
Törült, rendezett a házban. Bántó Mihály mosolyogva kérdezte.</p>
<p>– Osztán mit fizessek?</p>
<p>A kis leány elpirult, fehér ujját a fogas felé emelve
remegett.</p>
<p>– Azt a kalapot adja nekem Miháj bácsi!</p>
<p>– Melyik kalapot?…</p>
<p>Meg kellett tennie. Reszketve vette le, körülnézte ő is.
Kalapról leányra tévedt és csendesen magáhozvonta mindakettőt és
megcsókolta – mindakettőt.</p>
<h3>XIV.</h3>
<p>Azon napon támadt a gomdolat, hátha az asszoy tévedett és
izgatottan leste, hol kaphatná négyszemközt Györbiró Lázárt. Mindig
megállott a házuk előtt és betekintett.</p>
<p>Lázárnak feltünt, szólt is hozzá, de nem felelt. Ránézett mélyen
és tovább vonult, Lázár utánna káromkodott, de váratlanul
elkomolyodott és megszállotta a tudatlan ősösztön és előérzet.</p>
<p>– Ugy látszik, lefogunk számolni egymással.</p>
<p>Önbizalma nyomban elhagyta és elhatározta, hogy este nem jár ki.
– A felelősséget már az asszony halálakor érezte. Nem is
tiltakozott ellene, csak csodálkozott, hogy annyi idő után
gondolnia kell rá.</p>
<p>– Effurcsa!</p>
<p>Kissé bánta is, de tüstént megbocsátott önmagának.</p>
<p>– Az az embör tisztára bolond, – elmélkedett máskor, hanem a
kacrot nem hagyom el magamtól. <span class="pagenum"><a name=
"Page_153" id="Page_153">-153-</a></span></p>
<p>Ezzel elintézte a saját lelkiismeretét.</p>
<p>Mikor a fiu eltávozott, megdöbbent.</p>
<p>– Ez nem kicsi dolog!</p>
<p>Korcsmába se mert menni. Honn ült és végezte elmélyedve a
dolgát. Feleségének feltünt. Szólt is a leánynak.</p>
<p>– Apádnak jön meg az esze.</p>
<p>Később hirét hozták, hogy Bántó Mihály a városban járt és
kitagadta a fiát.</p>
<p>Lázár elsápadt.</p>
<p>– Már készül, – morogta és azon éjjel sokat nyögött.</p>
<p>– Apádnak valami baja van, – vette észre újra az asszony.</p>
<p>Délután feltarisznyáltatott, hogy sót vigyen a havasra a
borjaknak.</p>
<p>Nagyot esett a nap, mig a Moldva felé vívő fennsík aljára
ért.</p>
<p>A fennsíkon fehérlábu nyirfák állanak az alkonyat színében,
mintha szembejöttek volna vele. A bükk és tölgy odébb sötétedik.
Görcsös ragaszkodással vigyáznak, hogy a fenyők kékes-zöld világába
semmi se hatoljon, avatatlan fül ne hallja csendes meséjüket a
hajnal korszakról.</p>
<p>Itt nézett vissza megpihenve Györbiró Lázár és megrázkodott.</p>
<p>Puskalövésnyire embert látott mozogni, ki átvágva minden
kerülőt, úgy gázolt feléje.</p>
<p>Ráismert.</p>
<p>– Utánam jön, – rándult meg és meggyorsította lépteit.</p>
<p>A kiálltás azonban beérte.</p>
<p>– Lázár! Ájsza meg!</p>
<p>– Mit akarsz? – nyugtalankodott Lázár.</p>
<p>Megtapogatta a bicskto.</p>
<p>– A bolondtól minden kitelik.</p>
<p>Kitérni restellette. Legénykorában se félt tőle.</p>
<p>– A havasba mész? – érte be a másik.</p>
<p>– Oda én.</p>
<p>– Én es oda, – a lovakért.</p>
<p>Együtt haladtak.</p>
<p>Gyanakodva vizsgálták egymást, minden mozdulatra készen. A
szándék tudatossá vált. Valamelyik ma nem ér fel a havasra. A falu
rég elmaradt. A kutya se jár ilyenkor, az erdő pedig sötéten nyomul
szembe velük. Bár lobbanna tűzbe, sülyedne el mindenestől.</p>
<p>– Fordulj visssza! – sírt a félelem Györbiró Lázárban.</p>
<p>Kurta ösvény kinálkozott. Bántó rámeredt.</p>
<p>– Ez az.</p>
<p>Egyakarattal ráléptek és furcsa megkönnyebbülést éreztek.
<span class="pagenum"><a name="Page_154" id=
"Page_154">-154-</a></span> Felettük az ágak összehajlanak, a
tekintetnek nincs helye sem égfelé, semmifelé.</p>
<p>Bántó Mihály lihegve megállott.</p>
<p>– Nem nyugszunk?</p>
<p>– Lehet.</p>
<p>Ki voltak merülve. Egy-egy elvált fenyőtoboz zörögve kalimpált
az ágak közt. Az is megriasztotta.</p>
<p>– No menjünk, – készült később Lázár.</p>
<p>Bántó leküzdött egy vérhullámot és tettre határozta magát.</p>
<p>– Maradj Lázár! – Kicsi beszédem van veled,</p>
<p>– Velem-e? – csodálkozott álnokul.</p>
<p>Szunyog sírt el a fülük mellett.</p>
<p>– Csak azt akartam megkérdezni, – tétovázott Bántó, – hogy miért
nem vótál a temetésen. – Tám haragszol Lázár?</p>
<p>Lázár felvidult, elmult a szorongása… Hiszen ez nem tud semmit,
hiszen akkor nincs baj! Már a szava is csengett a
megkönnyebbüléstől.</p>
<p>– Haragszik a fenye. Hisze’ nincs mért. – De hát nem vótam honn.
– Ha tudtam vóna, hogy zokon esik…</p>
<p>– Jobb így, – mélázott el Bántó. – Mindegy no! Eltettük úgy
es.</p>
<p>– Isten nyugtassa! – szenteskedett a másik. – Jódolgu fehérnép
vót.</p>
<p>Nyúlt a tarisznyáért.</p>
<p>– Elsetétedünk.</p>
<p>Bántó Mihály nem figyelt rá. Széles melle megrándult.</p>
<p>– Emlegetett téged es a halálos ágyon.</p>
<p>Lázár ijedten kapta vissza kezét a tarisznyától.</p>
<p>– Engemet-e? – S mi ügyben? – Mert ez fontos.</p>
<p>– Jól mondod. – Éppen kérdeni akarám, tudsz-e róla.</p>
<p>Szemmelláthatólag bomlott meg szörnyü nyugalma. – Lázár kínlódva
feszengett, nyavalygott. Majdnem kibuggyant a vér a Bántó orrán.
Vacogva folytatta.</p>
<p>– … tudsz-e róla, hogy te vagy a fiam apja.</p>
<p>Lázár elhült.</p>
<p>– Hazugság! Hogy lettem volna képes! – Megesküszöm, ha kell.</p>
<p>– Akkor jó, – csillapodott Bántó Mihály.</p>
<p>Felkerekedtek, csendesen haladtak.</p>
<p>A fák békességgel maradtak el megettük, csak a gyanu nem akadt
fenn az ágakon, hiába oltogatta Györbiró Lázár, kinek megjött a
szava, mint Vitos ügyvédnek a maga bajában.</p>
<p>– Férfi embör ne csinájjon nagydógot a fehérnépből, mert az
egyse jó a mai világban! Nem mondom, amikor legény vótam,
<span class="pagenum"><a name="Page_155" id=
"Page_155">-155-</a></span> hát nagy kutya vótam; de ebbe a te
ügyedbe már akkor megmondottam a feleségednek, mikor a gyermeket
hozzám hozta…</p>
<p>Bántó Mihály felhördűlt.</p>
<p>– Mit beszélsz?</p>
<p>Ag a tekergőzve megfordult koponyájában.</p>
<p>– Hát mégis igaz?</p>
<p>Rávetette magát és csúnyán meggázolta.</p>
<p>– Mihály! – bomlott szét az ember kinjában. – Ne bánts! – Amit
akarsz, azt adok, csak ne bánts.</p>
<p>– Hát mit adsz Lázár?</p>
<p>– Ökröt, földet, lovat, pénzt! – kékült a félelemtől.</p>
<p>– Az mind van.</p>
<p>– Hát mi nincs?</p>
<p>Bántó Mihály elborult.</p>
<p>– Nyugalmat adj Lázár!</p>
<p>Lázár csendes butasággal elmerevült.</p>
<p>– Honnan?</p>
<p>A nyáj kolompja idehallott, a falevelek suttogtak, a fák kérgén
hazasiettek a hangyák.</p>
<p>Bántó elindult. Már nem volt benne semmi indulat. Csendes, jó
ember lett. A lábánál fetrengő alakra rá se nézett.</p>
<p>Györbiró Lázár utánna bámult. Düh fogta el és kivette a
kacrot.</p>
<p>– El es felejtém!</p>
<p>Az utolsó szó buggyanva jött föl.</p>
<p>– E mí? – ijedt fel.</p>
<p>Kinos csavarintást érzett és nem tudott felkelni.</p>
<p>– No e csúful reám térgyölt.</p>
<p>Vonszolgatta magát, mint a sebzett medve. Érzékei élénken
megnyiltak.</p>
<p>– Belső sérülést kaptam, – állapodott meg.</p>
<p>Akkora volt a fájdalma, hogy nem is érezte.</p>
<p>– No. Só nélkül maradnának a bornyuk, – eszmélt.</p>
<p>Végül elfeküdt mozdulatlan, mintha azon tűnődnék, hogy honnan a
fergetegből vegye a csendes nyugalmat Bántó Mihálynak.</p>
<h3>XV.</h3>
<p>Még azon éjjel hazahozták, de csak egyszer tért magához.
Zavarosan, elkerekedett szemekkel értelmetlenűl makogott. A leánya
hozzáhajtotta fülét.</p>
<p>– Mit mond édösapám?</p>
<p>Alig lehelve vonaglott. Az utolsó benyomás képei váltak ki
agyából. <span class="pagenum"><a name="Page_156" id=
"Page_156">-156-</a></span></p>
<p>– Ne bánts Miháj!…</p>
<p>Több szavát nem vették.</p>
<p>Felesége kíméletlenűl bőgött.</p>
<p>– Már félrebeszél!</p>
<p>A leány elsápadt. Megsejtette, ki az a „Miháj.“ Apró fogacskái
össze vacogtak, térdei egymáshoz verődtek. Anyja vörös arcát
hozzádugva susogva kérdezte.</p>
<p>– Mit mondott?</p>
<p>A leány összerezzent és némán, fehéren, elhatározással megrázta
fejét.</p>
<p>– Nem hallottam.</p>
<p>Hazudott. Letagadta.</p>
<p>Kiért, miért?</p>
<p>Teljesülésnélküli álmáért, egyűgyü szivének virágjáért.</p>
<p>Ha magában maradt, szomoruan panaszkodott.</p>
<p>– Látja Feri, látja?</p>
<p>Megpróbálta elűzni magától.</p>
<p>Hátha más Mihály volt, hiszen olyan sok Mihály van a világon, de
a bizonyosságot örökre belemarta emlékébe a pillanat.</p>
<p>– Nem lehet más!</p>
<p>A komor napok alatt csak arra nem kapott választ, hogy miért
tette, mi történt a két apa közt.</p>
<p>A gyöngeszervezetü vérszegény leánynak valóságos viziói
támadtak, félébrenlétben dermedezett, folytonos veszedelmektől
reszketett és éjjel is felriadt.</p>
<p>– Feri nem hibás!</p>
<p>Anyja meghallotta. Rámeredt durván és rárivalt a keserűszájü
asszony.</p>
<p>– Most is az jár az eszedbe? Kiütöm a szemedet te cudar! Nem
elég a magunk baja?</p>
<p>Mikor a csendőrök kihallgatták, hogy kire gyanakszanak, a leány
félelmében pirosan, szintváltva tiltakozott.</p>
<p>– Nem tudom!</p>
<p>A jószemű őrmester gyanakodva figyelt.</p>
<p>– Az a leány tud valamit. Holnap újra kihallgatjuk.</p>
<p class="center">*</p>
<p>A parancsadásnál tudta meg Bántó Ferenc próbacsendőr, hogy mi
történt. Átcikázott a fején:</p>
<p>– Apám volt!</p>
<p>A szegény fiu új rügyeket bontott a csendőrségnél, új tervekre
eszmélt és voltak már csendes órái. Akármilyen arcunk legyen, a
boldogulás felé tartjuk.</p>
<p>Sulyos elhatározás elé állította az eset és gyorsan kelletett
cselekednie. <span class="pagenum"><a name="Page_157" id=
"Page_157">-157-</a></span></p>
<p>Vagy a multat megtagadni, veszniengedni apát, anyát, leányt,
ifjúságot, szenvedést és bilincset rakni a saját apja kezére;
hiszen csendőr és komor esküt tett az Istene, hogy mindenütt,
mindenkor és mindenben, bárki legyen, vizen legyen vagy szárazon,
légben, éjjel nappal – teljesíti. – Vagy esküt, becsületet, életet,
jövőt, mindent feláldozni és apját megmenteni.</p>
<p>A kemény csendőrszellem benyomásai, félelem a hatalom iránt,
mélyen belevésődtek, misztikus méretüvé nőttek lelki szemei előtt.
A törvény vaskezében vonaglott, akasztófa árnyéka vetődött
homlokára. Teste-lelke elborzadt.</p>
<p>De a jégcsap is megereszkédik a tavaszi naptól s a legény is
feledte a multat. Színes, kedves gondolatokkal vette körül
apját.</p>
<p>– Szegény édösapám.</p>
<p>Az öreg parasztnak vívódásait, melyek a tettre vezették, átélte,
helyeselte és jól esett, hogy az öregek párbajában győztes
maradt.</p>
<p>A gyermeki érzés melegsége, aggodalmai percről-percre
elevenebbekké és kinzóbbakká lettek. A kedves órák, melyeket együtt
élveztek, – fájó ingerként járták át.</p>
<p>Végtelenűl magábaszállott és komor lett a legény. A nyomozás
hurka az ő nyaka köré is fonódott és csak akkor pihent kevéssé, ha
a gyanú másfelé nézett.</p>
<p>Egy este aztán hazaszökött a csendőrségtől.</p>
<h3>XVI.</h3>
<p>Öreg Bántó Mihályt régen felőrölte a szenvedély és folytonos
aggodalom. Üvegföldön járt már. Mikor a fiát meglátta rémülten
ugrott fel:</p>
<p>– Mit akarsz itt?</p>
<p>A fiu csak leűlt, lihegett és bánkódott.</p>
<p>– Miért tette Apám?</p>
<p>Az öreg szilajon felrázta ökleit.</p>
<p>– Még kérded?</p>
<p>– Egyebért mondom, csendesítette a legény.</p>
<p>– Nézze segíteni akarok magán. Én csendér vagyok. Tudom a
törvényt.</p>
<p>Paraszt tudákossággal vallatta apját, ki sötét érdeklődéssel
várt.</p>
<p>– Eccer az, hogy szándékos volt-e?</p>
<p>– A hát!</p>
<p>– Akkor magát felakasztják, – keseredett el a legény.</p>
<p>A vén ember megcsappant. <span class="pagenum"><a name=
"Page_158" id="Page_158">-158-</a></span></p>
<p>– Hadd el! Legalább többet nem szenvedek.</p>
<p>Ezen elingatták a fejüket.</p>
<p>– Szenvedni jó, – tűnődött a fiu. – Könnyü leszámolni, – borult
el végül.</p>
<p>– Apám nincs, anyám nincs, leány sincs.</p>
<p>Igy határozta el.</p>
<p>Feladom magam helyette!</p>
<p>Vértelen arcát dacosan összevonta és apjához fordult.</p>
<p>– Maga meneküljön! Ha jól iparkodik, reggelre Móduvába
lehet.</p>
<p>Az ember értelmetlenül felpislogott. Beesett, feketefoltos
ábrázata, mélyen ülő szemei, szegletes csontjai, szennyes ruhája,
nyiratlan őszes haja; minden olyan szomoru volt. Mintha egy régen
halott, – ki megunta a sírt, – valahol élő szivet lopott volna
magának és az elhagyott házba jött volna – élni.</p>
<p>A legényben feltört a lélek.</p>
<p>– Adjon kezet apám, s bocsásson meg!</p>
<p>Bántó Mihály nem tudott ellenállani, – odanyújtotta.</p>
<p>A nagy szál legény még egyszer boldog volt, átfürkészett rajta
az utolsó sugár és szinte rohant megindultságában a
csendőrörsre.</p>
<hr class="tb" />
<p>Az őrszobában békésen foglalkozott néhány csendőrlegény. Az
őrmester szigoruan, keményen ült asztalánál. Az ajtó megnyilt.</p>
<p>Csákósan, ajakszijját lebocsátva, fehér-sáppadt, élesvonalu
arccal belépett Bántó Ferenc próbacsendőr. Szilárdan és
szabályszerüen megállott az őrmester előtt, kezét tisztelgésre
vetette:</p>
<p>„Őrmester úrnak jelentem: én öltem meg Györbiró Lázárt.“</p>
<p>Az arcok felvágódtak, kurta „vigyázz“ hallszott, lánc csörrent
és egymásratéve előrenyúlt a Bántó Ferenc két ökle.</p>
<h3>XVII.</h3>
<p>Az életösztön még egyszer feltüzelte öreg Bántó Mihályt, hanem
ez csak olyan émelygés volt az élet után, értelem, cél nélkül.</p>
<p>– Mégis átszököm Móduvába, míg megkötnék a nyakamot.</p>
<p>Ide-oda ődöngött, látta saját nyomorultságát; de az életét
sajnálta, ezt a száraz, örömtelen testi létet.</p>
<p>Tetőtöl-talpig új ruhába öltözött. Pénzét összeszedte. A vásárra
járó bőrtarisnyát megtömte élelemmel.</p>
<p>– Egyéb marad, – fűzte le a szijjait.</p>
<p>Most következett a ló. Megzabozta. Az állat felnyihant. Olyan
magyar nincs, ki felelet nélkül hagyná a lova szavát. <span class=
"pagenum"><a name="Page_159" id="Page_159">-159-</a></span></p>
<p>– Hónap már te es Móduvába nyerítesz.</p>
<p>Feltájékozódott az égre.</p>
<p>– Ha nem sietek, a fejemre virrad.</p>
<p>Az órát, a ház dobogó szívét, megállította a falon, a lámpát
elfújta és a kis ház, a fekete emlékek tanyája eltűnt a
sötétségben.</p>
<p>A falu közt csak csendesen léptetett. Mögötte a félelem ült.
Találkozása nem volt senkivel, csak a felvégen ismerte fel a
bakter.</p>
<p>– Maga az Miháj bácsi? Hallotta-e, mi történt?</p>
<p>– No! – hökkent vissza lovastól.</p>
<p>– Ferit elfogták. Feladta magát, hogy ő ölte meg Györbiró
Lázárt.</p>
<p>Az irtózat belenyilamlott.</p>
<p>A paripa finom feje megrázkódott. Egy ugrással kinyúlt az úton,
mintha véres szemekkel tűz felett úszna.</p>
<p>– Elfogták! – rugta a lovat.</p>
<p>A kimerűlt állat meggyürődve mászott a havasnak.</p>
<p>– Feladta magát! – ordított és ököllel verte a ló fejét.</p>
<p>Horkantva ágaskodott a paripa, majd feladva a küzdelmet, mázsás
patákkal cammogni kezdett. A következő lejtőt lüktelő bordákkal még
megfutotta, mig egy faág szembecsapta Bántó Mihályt és a veres
káprázatban megállott.</p>
<p>– Lesz, ami lesz!</p>
<hr class="tb" />
<p>A tengerről mondják, hogy egymás felett pihen benne tavasz, nyár
és tél. Felűl ibolya és rózsaszinben élnek a bizarr erdők, bíbor
csillagok és csigák, mintha a föld és ég beletekintő képe változott
volna valósággá. Éppen ahogy a külső világ benyomásai sajátunkká
lesznek és tovább élnek bennünk. Lejjebb a legizzóbb napfény is
csak mint vöröses-sárga alkony tengődik, hogy elvesszen az örök
éjben, melyet alig szakít meg néhány világítótestű állatka, beteg
kis fénnyel járva arasznyi pályáján, mint a sötétlelkü emberben,
ritkán vigasztaló és világos gondolat fénylik fel, melynek nyomán
újra harmóniába lép az élettel.</p>
<p>Ugyanígy történt Bántó Mihállyal.</p>
<p>Mélyen az életundor alatt fogamzott meg benne a gondolat.</p>
<p>– Ő mégis csak az én fiam.</p>
<p>Önmagát ismerte fel a fiuban és több kétsége nem volt. Ugyanazon
vér, ugyanazon szenvedély és szenvedés, mélység és erő, nagyság és
gazság. Ezekben ugyan még tévedni lehet, de ugyanazon szeretet és
áldozat, – ez csalhatatlan.</p>
<p>– Vétköztél, de tévedtél asszon! <span class="pagenum"><a name=
"Page_160" id="Page_160">-160-</a></span></p>
<p>Azzal meg is bocsátott neki.</p>
<p>– Feleségnek gyenge volt, de az anyja volt…</p>
<p>A teremtésnél gondolatok érvényesülnek akár rémületes mértékben,
akár játékszerüekben, akár beláthatatlan tervek szerint, akár futó
pillanatra, akár felismerjük, akár nem ismerjük. Mit tud a
homlokomra szállott légy a gondolataimról?</p>
<p>Tévedtél asszony, ez az én fiam!</p>
<p>Csodálatos megismerés és érzés ez. Nem kell hozzá érteni és
tudni, itt a törvény önként valósul meg. Az a törvény, mellyel a
madárfióka megismeri anyját és szárnyrepesve örül neki és az
apamadár sohasem száll idegen fészek fölé. Az atyai öntudat titka
ez, mely változatlan, akar lángészt, akár hülyét, akár szépet, akár
szörnyet nemzett.</p>
<p>Bántó Mihály ugyan a hegy tetején nem vesződött gondolatokkal,
csak látott és érzett.</p>
<p>Látta, hogy a fiu elfogatta magát, hogy őt megmentse és érezte,
hogy ez képtelenség, ha nem volna test az ő testéből, vér az ő
véréből, lélek az ő lelkéből. Minden lefojtott tüze kiáradt és
boldog volt.</p>
<p>Igy aztán minden könnyű és szép. A lét alávalóságait nem érezte,
öröm feszítette minden porcikáját.</p>
<p>– Vissza! – reszketett. – Vissza!</p>
<p>– – –</p>
<p>Moldva felől a hegy peremét akkor érte el a nap, teljes erővel
felsütött, mint a szeme elé tartott élet szikrázó aranykelyhe.</p>
<p>Belenézett és visszafordult. <span class="pagenum"><a name=
"Page_161" id="Page_161">-161-</a></span></p>
<div class="chapter">
<h2>AZ ALVÓ GYERMEK FEJE FÖLÖTT</h2>
</div>
<p class="summary">Ezt a mesét száz esztendőben egyszer és őszintén
szabad elmondani.</p>
<p>Kivül éj van. A fuvallat elrendezi a faleveleket és valahol a
mélyükben finoman meglebeg a fülemile torka. Már felpattant néhány
csillag, a másvilági élet kezdő betüi. A kutya fölnéz rájok, hogy
éjjeli látásra fényt gyüjtsön belőlük. Az éj hatalmas himnusza zeng
a hegyek ormán.</p>
<p>Kis fiam, a háznak jó kedve, anyja ölében pihen. Lágyan
sejtelmesen arany papucsában, gyémánt ingecskében a kicsi szobába
beszökik a mese. Mondja, mondogatja jó szokása szerint az én
feleségem, hős János vitézről, aki régesrégen volt, vagy nem volt,
– mindegy, – kősziklát ebédelt, nagyokat utazott óriások vállán,
kinek jó szive volt, erős volt és szép volt, ki sokat szenvedett,
mert nagyon szeretett és éppen olyan volt, mint… mint, hogy is
mondjam, mint az édes apád. – Volt egyszer, hol nem volt, még azon
is túl volt, szép tündérországban, hol tündérgyerekek a szivárványt
jó hosszura fonják s virágnyoszolyából le, a földre dobják.</p>
<p>Minden este hallom a Petőfi-mesét, melynek vége soha sincsen,
mert alighogy a kezébe veszi álmos kicsi fiam a mesének szelid,
szép aranykalácsát; hát eljön az álom s házunk ereklyéje, az ő két
szeme, a fény meleg fészke egyszer csak elbágyad; akkor az ősálom
az édesanyja ráhalló hajával titokban s szeliden a szemeire
csapkod.</p>
<p>Lehúzzuk a lámpát a fele lángjára. Reáfeledkezünk a fiam arcára.
Szép szeliden fénylik rajta a simogató mese.</p>
<p>Mert az asszonyom meséi szelidek. Nincs bennük gyülölet és
semmi, ami rossz. Mert ezek a mesék sohasem szenvednek, csak
nesztelenűl folynak, mint a felhők völgyeiben a nap arany
patakja.</p>
<p>Aztán a kis legényt ágyába helyezzük, a rajta alvó macskát szép
puhán kivetjük és a faliórát, a házunk dobogó szivét,
pillantásunkkal szigoruan csendre intjük.</p>
<p>– Milyen drágán alszik, – ugymondja az anyja s orcájára
csókol.</p>
<p>Ha most nappal volna s kertünkben aludna, az édescsók helyére
pillangó szállana. Igy az öreg ágyban (három nemzedéknek vénhedt
dajkájában) csak a sok játék rezdül meg kicsi <span class=
"pagenum"><a name="Page_162" id="Page_162">-162-</a></span>
homlokában, arasznyi élete fehér koporsójában. Aztán körülrakja
kicsi fiát őrangyal szemekkel, ahogy minden este szokta s végül
hozzám fordul.</p>
<p>– És velünk mi történt?</p>
<p>Mintha azt mondaná: – Gondosztozás legyen.</p>
<p>Az a gondosztozás csak azért sem lészen. (Férfi vagyok, vagy
mi!) – Huncutul felelem székely babonával.</p>
<p>– Menj el lelkem s keress három, virágvasárnapján, pitymalatkor
született hatvanéves leányt, kinek kötényébe penészes a virág, azok
majd megmondják.</p>
<p>Ahogy tudom, csak úgy következik most is.</p>
<p>– Van-e pénzünk?</p>
<p>– Az nincs nekünk, – sugom szeliden.</p>
<p>Igy szoktuk ezt minden este. Ilyen fene jókedv a házunknak
rendes bevétele. Az asszony nem szól, – egyáltalán nem szól senki
semmit, – csak az anyám tolja fel a pápaszemét. Ránk néz s az apám
bibliája, ez az őskorbeli ékesség kiesik kezéből. A gyertya három
szaporát pislant utána és a kutya a könyvpuffanásra elmordul a
küszöbön. Szerencsére az alvó gyermek álmában elkacagja magát. –
Törött aranycserép az ő kacagása s ettől házunk, mely imént
meghalni készült, ujra felderül. Az óra hosszu lábaival élénken
elsiet a falon. Nagyanyó a hálóházba vonúl:</p>
<p>– No-no gyermekek!</p>
<p>A holnapi napra nehány kedvező kilátást hazudok és ezt olyan
lelkemből cselekszem, hogy végűl is az asszony belenyugszik s a
reménységet feje alá téve, ő is elaluszik.</p>
<p>Kicsit nézem őket. A lámpa üszkösödik. A fiam rózsaszínü. Kivül
az égen a felhők szétverődnek, mintha a leigázott emberiség
bontakoznék ki mögöttük, hogy azt mondja:</p>
<p>– Mit is mondjon? – ütődik meg a lelkem…</p>
<p>Találgatom, bontogatom a gondolat szirmát, hogy mi lehetne a
szabad emberiség első szava. Feleségem sóhajtása-e, vagy a
Petőfi-mesével elkábított fiam tündér menyországa? A magam szivét
nem számítom, mert az emberiség most bomlik ki dermedtségéből. Az
ebek földnek nyomott orral lapulnak az éj hatalmas ölén, mert érzik
a szakadatlan rázkódást, mely az élet feltörő áramával minden élőt
elborít.</p>
<p>A belső szabadulás természet fölötti izgalmában fiam fejéhez
ülök kényszertől ösztönözve, hogy mesét mondjak az alvó
gyermeknek.</p>
<p>– Kicsi fiam, ne hidd az anyád meséjét!</p>
<p>Igy dobtam ki az élet villámverte, ismeretlen partjaira, hol
háboru- és gyűlölet-fantomok küzdenek és ezeknek zaját sohase
<span class="pagenum"><a name="Page_163" id=
"Page_163">-163-</a></span> verheti át a gondviselő boldogság
kiáltása. A gyermekágynál úgy éreztem, hogy a világ hatalmas sebe
beszél általam.</p>
<p>És mondottam:</p>
<p>– Az az ember, kiről annyit mesél anyád, a szenvedés érett
kalásza volt. Majdnem szeméten, éhenveszett el. A háznak fájt, hogy
ilyen nagy teher lakik benne és ő is hányszor kérte, – hagyj el
engem élet.</p>
<p>Zajt hallok. Talán az ablakon valami hír kopog? Semmi, Csak a
falomb nézet be rajta, hogy hol járhat a virrasztó férfi lelke?
Gondolkodva, méltósággal szómra figyelmeztet és ismét hátra hajlik.
Az asszony arcán gondárnyalat lászik. Elszégyenlem magam.</p>
<p>– Volt egyszer, hol nem volt, olyan kis fiu volt, drága volt,
mint egy meleg csók az arcon, könnyü, mint a fehér köd a sár fölött
és csak akkora volt, mint te vagy kis fiam. Ez a kicsi fiu bizony
sokat éhezett, mert a kis családnak még kenyere sem volt. Nagyon
szegények voltak és jók, – mint mi. A rossz emberek mindenüket
elvették. Egyszer arra kérte az édes apját, ha nem is ád, legalább
mutassa meg neki a kenyérkét, de a kenyérke… már aludt.</p>
<p>– A kis fiu látott egy sötét álmot, ágyán hanyatesett és ő is
elaludt. Édesanyja költögette:</p>
<p>– Szép gyermekem, fehér virág, fehér sugár, kit elnyel a fekete
föld! Nem fáj fejed? Nem fáj szived?</p>
<p>A fiucska nem felelt. Fehér volt, halvány volt, mozdulatlan és
csak a teste, a lélek sara volt meg. Mert, – tudod fiam – ő is sok
mesét és kevés kenyeret kapott, mint… mint – és nem mertem a fiam
sorsát a mese sorsával összekötni.</p>
<p>A gyermek felpillant a beszédre. Rám néz, összegyűjti az álom
izét szájában és újra türelmes lesz, mint a halott, ki arra vár,
hogy temetőbe vigyék.</p>
<p>Ismét megdöbbenek attól, amit mondtam.</p>
<p>– Nem igaz, ne hallgasd, még szebb mesét mondok!</p>
<p>– Hát, hogy ne hazudjak, be kell, hogy ismerjem: A kisfiu nem
halt meg, mert az édesanyja nagyon szerette.</p>
<p>– Az édesanyja. – Tudod? – Aki volt aranyból épült Ház.
Sértetlen Anya. Jótanácsnak Anyja, hívséges és titkos értelmű, mint
a te édesanyád. De ő volt a Hajnali csillag is, kinek hajnalig
csillogott a tekintete a gyermek álma miatt és sárgára váltak ujjai
a gyertyaláng fölött, mig érte való imádságát nehéz lelkéről
leoldozá.</p>
<p>– És sokszor elnyiltak a völgyben a kerti virágok s hullatta
levelét a nyárfa az ablakuk alatt. A kisfiuból nagy, szomoru fiu
lett; akinek a szive alatt olthatatlan tüzek égnek; <span class=
"pagenum"><a name="Page_164" id="Page_164">-164-</a></span> de a
feje az apja kalapjában lakik, kordovány csizmáját kegyelemből
szabták, kinek Isten épít palotát, de olyat, ahol füttyel
melegitheti fagyos körmeit a téli hidegben. És mégis úgy érzi, hogy
láng ül a feje helyén. Te még nem ismered, de az olyan élet,
amelyik Afrikában megcsalja a hiénát, mert keserü szivét adja
étkül. Nem hiszed? Akkor történt, mikor a fürj azt mondotta –
pitypalaty – és a felhőöltözetü ég mellén ragyogott az érdempénz, a
nap.</p>
<p>– Hiszed, vagy nem hiszed, szóról-szóra történt. A fergeteg, ez
a barna paraszt tépte, cibálta rongyait és a szemeközé verte az út
bogáncsait, Amikor véresen, betegen tántorgott egyedül, felnézett
az égre és azt kérdezte, hogy: – Nem vércsepp-e a csillag, hisz itt
a földön oly sokat gyilkolnak.</p>
<p>– Nem mese ez gyermek!</p>
<p>– Én mégis azt hiszem, hogy ő földileg mégis meg volt halva,
hiszen mindig panaszkodott, hogy álomképek meresztik rá vad
szemeiket és tisztán látta azt is, hogy mit szenved mostan a te
édesapád.</p>
<p>– Mit mondasz? Hogy ez, hogyan tehet?</p>
<p>– Hagyd el! Majd ha megnőssz és felmégy az öreg
székelykirálynak, a Hargitának tetejére, majd megtudod te is. Onnan
majd meglátod, hogy az emberek mindenhol egyformán szenvednek és
egyformán kell szeretni őket. De ezt csak az érti, aki már
megmosdott saját könnyében, tisztította száját barmok ételével,
éjjeli lakást vett a virág szájában s onnan nézett le a mások
életébe; – mint ahogy ő tette, nagy Petőfi Sándor.</p>
<p>Ott, a virágszájban legjobban hallatszik, mint rágják el az
emberek egymás lelkének aranyhurjait és csak a kis pokol, a sziv
izzik a gyülölettől. Ennek a virágnak piciny harangjai mind vészre
kondítnak, amikor azt látják, hogyan orozzák el a földnek népei
egymásnak életét. Hej, nem lehet napsugárnak nevezni a kigyót.</p>
<p>– Szive volt az üllő, melyen az egész világ dalát Isten
kalapálta, hogy a pusztulás lármája immár csendesüljön és a
megtépett föld, a siroktól szaggatott, velünk megbéküljön. Ma még
árkok falazata sebzi a daloknak szárnyát, de mégis meggyőzte a
gyilkolni siető golyó lélegzetét. Az ember pedig a földarculatának
sok apró foltja szabadult általa, mert kicsi fiam, olyan ő, mint a
csodamadár, ki himes szárnyán terít asztalt kicsinyeinek.</p>
<p>– Én pedig Fiam, ki mindezt mondom róla, oly parányi vagyok,
mint a megégett papir hamván a szikra. Csak ő röpül, röpül s ott
van már azelőtt, ki pillantásának kormával kormányozza a világot,
kinek valója fény, <span class="pagenum"><a name="Page_165" id=
"Page_165">-165-</a></span></p>
<p>– Te még nem érted meg, kicsi vagy, kit feldönt még a fűszál, de
eljön ideje, amikor benned is égni kezd a kérdés: Lenni, vagy nem
lenni.</p>
<p>– Vajjon megéred-e, te anyamesén nevekedő gyermek?</p>
<p>– Akkor már vége a mesének. Fölébredsz álmodból, megtanulsz
szeretni.</p>
<p>– Már közel a virradás, szelid fény jön hozzánk, már piroslani
látom az almát a fán. Az asszony is ébred, könnye legördült a
párnán.</p>
<p>– De te ne szólj neki, hogy Mindezt elmondottam. Várj és kacagj,
örülj anyád meséjének, hiszen olyan korán halnak meg a mesék.</p>
<p>A házunk fölött hajnali zaj ébred és visszatér a világosság,
elárasztva mindent, hogy égi jelével ma is megmutassa célját a
világnak.</p>
<hr class="chap" />
<p><span class="pagenum"><a name="Page_166" id=
"Page_166">-166-</a></span></p>
<p><span class="pagenum"><a name="Page_167" id="Page_167"><br />
-167-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>Hull immár a fenyőtoboz <span class="ralign"><a href=
"#Page_3">3</a></span></li>
<li>A vérlátó legény <span class="ralign"><a href=
"#Page_11">11</a></span></li>
<li>Földig le székely <span class="ralign"><a href=
"#Page_15">15</a></span></li>
<li>Sebe László hazabeszél <span class="ralign"><a href=
"#Page_20">20</a></span></li>
<li>Apa Mózes temploma <span class="ralign"><a href=
"#Page_26">26</a></span></li>
<li>Bosszú <span class="ralign"><a href=
"#Page_33">33</a></span></li>
<li>Jézusfaragó ember <span class="ralign"><a href=
"#Page_38">38</a></span></li>
<li>Csodálókő <span class="ralign"><a href=
"#Page_46">46</a></span></li>
<li>Az időnap előtt ébredt ember <span class="ralign"><a href=
"#Page_56">56</a></span></li>
<li>Tedd le a nevedet Gidró Péter <span class="ralign"><a href=
"#Page_60">60</a></span></li>
<li>Lopják a gyümölcsöt <span class="ralign"><a href=
"#Page_65">65</a></span></li>
<li>Nyirfák alatt <span class="ralign"><a href=
"#Page_69">69</a></span></li>
<li>A klánéta <span class="ralign"><a href=
"#Page_74">74</a></span></li>
<li>Gyertyavilághoz járunk <span class="ralign"><a href=
"#Page_78">78</a></span></li>
<li>Haldoklik a székely <span class="ralign"><a href=
"#Page_83">83</a></span></li>
<li>Az igric <span class="ralign"><a href=
"#Page_88">88</a></span></li>
<li>Vizbetemetkezés <span class="ralign"><a href=
"#Page_94">94</a></span></li>
<li>A virág jussa <span class="ralign"><a href=
"#Page_97">97</a></span></li>
<li>Három muzsikaszó <span class="ralign"><a href=
"#Page_102">102</a></span></li>
<li>Rapsóné rózsája <span class="ralign"><a href=
"#Page_108">108</a></span></li>
<li>Értelek virág <span class="ralign"><a href=
"#Page_116">116</a></span></li>
<li>Gépinditás <span class="ralign"><a href=
"#Page_123">123</a></span></li>
<li>Aranykehely <span class="ralign"><a href=
"#Page_137">137</a></span></li>
<li>Az alvó gyermek feje fölött <span class="ralign"><a href=
"#Page_161">161</a></span></li>
</ul>
<p class="center"><i>A cimlapot Kós Károly tervezte.</i></p>
<hr class="chap" />
<div style='text-align:center'>*** END OF THE PROJECT GUTENBERG EBOOK 73897 ***</div>
</body>
</html>

